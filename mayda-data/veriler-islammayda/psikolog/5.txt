İnsanların zeka ve bilgi düzeyini aşağılayan her ifadeyi üzücü buluyorum—hele hele de eğitimci/uzman/profesör vs. kimlikli insanlardan gelince. Evet, keşke daha akıllı olabilsek, keşke daha çok şey bilsek topluca. Ama gayemiz bilgi vermek, aydınlatmak olmalı, aşağılamak değil.
İlişkiler hakkında bilimsel ve son derece kaliteli bilgiler paylasan @yakin_iliskiler'in kurucusu sevgili Gizem Sürenkök'le bana soracak olursanız çok keyifli bir sohbet gerçekleştirdik. İlgilenen dostlar YouTube ya da Spotify üzerinden erişebilir.
Zorlandığımız, düşük bir modda olduğumuz anlarda kendimize sormamız gereken sorulardan biri vücudumuza son birkaç günde iyi davranmış olup olmadığımızdır. Uykusuzluk, hareketsizlik ve kötü beslenme psikolojik bağışıklık sistemimizi de çökertir—her şeyi olduğundan kötü gösterir.
"Cesaretin bayağı bir kısmı, o şeyi evvelden yapmış olmaktan gelir" der Ralph Waldo Emerson. Zor zamanlarımızda cesaret bulmanın bir yolu da, daha önce ne zor anları aşıp geride bıraktığımızı, biz istesek de istemesek de hiçbir anın sonsuza dek burada kalmayacağını hatırlamaktır.
MEF Üniversitesi Psikoloji Bölümü'ne davetleri için çok teşekkür ederim. Mutluluk üzerine gerçekleştireceğimiz sohbet 29 Haziran Pazartesi günü saat 16:00'da, ücretsiz ve herkese açık. Hepinizi bekleriz.
Tatlı bir eser: Dünya Metrosu'nun hatları.
Kötü ilişkilerin içinde kalmayı seçmek, sıklıkla ümit ve korkunun belli dozlarda karışımından doğar: "Değişecek", "her şey ilk zamanlardaki gibi olacak", "bu haller geçici" gibi ümitler ve "yalnız kalmak istemiyorum", "beni başka kim ister?", "düzenimi bozamam" gibi korkular...
Yüksek bir hayran olunma arzusu, sürekli ilgi, onay ve övgü beklentisi... Bunlar, dibi delik bir testi misali, dolması, tatmin edilmesi imkansız psikolojik ihtiyaçlardır. Kişi birazını alsa daha fazlasını ister; bunun sonu gelmez, o açlık maalesef dinmez.
Bugün ilk defa gördüğüm bir optik ilüzyon: At başı mı, fok mu?
Konuyla ilgililer için: "Kolektif narsisizm" diye de bir kavram var —
Niceliksel bir çalışma:
Alakalı birkaç kaynak:
Araştırmalar bize narsisizmle ırkçılık arasındaki bağlantıyı gösteriyor. Başka insanları kendinden aşağı görmekle, başka grupları kendi grubundan aşağı görmek birbirine çok uzak şeyler değil tabiatıyla.
Bir fikre sırf bizim fikrimiz diye "elbette doğru" diye bakmak, hatalı ya da eksik düşünüyor olma ihtimalimizi hiç mi hiç göz önüne almamak "zihinsel kibir"dir. Bireysel ve toplumsal hayatlarımız üzerinde çok zehirli bir etkisi vardır.
İngilizce'de bir dizinin bozmasını ve tam bozduğu anı tanımlayan bir deyim var: "Jumping the shark" (köpekbalığını atlamak). Bu, 70'lerin Amerika dizisi "Happy Days"teki Fonzie karakterinin bir bölümde su kayaklarıyla bir köpekbalığının üstünden atlamasının uçmuşluğuna istinaden.
En korkunç tezahürünü “ya benimsin, ya kara toprağın” söyleminde gördüğümüz sahiplenici, zorlayıcı, saplantılı ilişki türünde de “sevmek” yoktur, sadece “istemek” vardır.
"Sevmek" ve "istemek" farklı şeylerdir ve farklı beyin mekanizmaları tarafından yönetilirler. Bu ayrımı en iyi kimi bağımlılık örneklerinde görürüz: Kişi bir şeyin kendisi için iyi olmadığını bilse, onu "sevmese" bile, illa ister. Aynı dinamik, kimi ilişkilerde de geçerlidir.
Geleceğimize iyi gelecek bir şeyler yaptığımızda, yalnızca geleceğimizi değil, bir anlamda geçmişimizi de değiştirmenin adımlarını atmış oluruz. Çünkü hayatta daha iyiye doğru ilerlemek çoğu zaman bizi geçmişimize karşı yumuşatır, daha anlayışlı, kabullenici, affedici kılar.
Size geleceğe dair sözler veren, hayallerinizi gerçekleştirmeyi vaad eden insanların ilk önce günlük hayatta sözlerini tutup tutmadıklarına bakın. Arayacağım deyip aramayan, geleceğim deyip gelmeyen birinin vaadlerine kapılmak kolayca kalp acısı ve "kaybolan yıllar"a dönüşebilir.
Narsisizm ve ona eşlik eden karanlık kişilik özelliklerini en yüksek dozda yaşayanlar için diğer insanlar "eşya" gibidir. Bir kalem yahut çay bardağı misali, ancak lazım olduklarında dikkate alınası, ancak narsist kişinin o anki ihtiyaçlarını karşıladıkları ölçüde değerlidirler.
Sağlıklı (romantik) ilişkilerde güç savaşı diye bir şey yoktur. Birbirinin iyiliğini isteme ve gözetme vardır, karşılıklı açıklık vardır, içten paylaşım vardır.
Narsisist ve statü düşkünü insanlar yanlarında hoş (ve o şekilde kendilerini hoş gösterecek) insanlar olsun isterler. Fiziksel olarak güzel biri olmanın fazla dezavantajı olmayabilir, fakat sizi ileride üzecek bu tarz insanlar için cazip bir hedef teşkil etmek bunlardan biridir.
Özellikle bireyselliği öne çıkaran toplumlarda, insanlar sevilmek ve onay görmek için "özel ve üstün" olmaları gerektiğine inanabiliyorlar. Bu insanı başarıya götürebilecek bir motivasyon olabilse de, sürekli "ben çok özel ve üstün olmalıyım" modunda yaşamak müthiş hırpalayıcı.
Zihnimizde canımızı sıkan şeyler varken dikkatimizi dağıtmak ve başka şeylerle oyalanmak kısa vadede faydalı olabilir. Eğer canımızı sıkan özünde önemli bir şey değilse, bu iyi bir yöntemdir. Ama aynı yöntem sıklıkla yüzleşilmesi gereken konulara uygulanıyorsa, bu elbet sorundur.
Bir böğürtlenin hayat hikayesi.
İnsanların (her zaman olmasa da) genelde iyi ve güvenilir olduğunu düşünmek, daha yüksek iç huzuruyla alakalı olduğunu bildiğimiz bir şey. İnsanlara güvenmemek, kendini hayatın çoğu anında yalnız ve tetikte hissetmek demek, ki elbette huzurdan acı verici biçimde uzak bir his bu.
Bilmek, öğrenmek öyle bir şey ki, bilginiz ne kadar genişse, sonradan gelecek bilginin tutunup kalacağı yüzey de o kadar geniş oluyor. Erken çocukluk eğitiminin bu kadar önemli olmasının sebeplerinden biri bu. Küçük yaştaki farklar ileride bileşik faiz misali katlanarak büyüyor.
Çok acayipmiş: Bir jeolog, Hawaii'deki Kilauea Yanardağı'ndan çıkan lavayı analiz için toplarken.
Anın içinde kaybolmak (diyelim lezzetli bir sohbete ya da bir kitaba dalıp gitmek) esaslı bir mutluluk kaynağıdır. Böyle “akış” anlarında insanın aklına “dur şunun bir fotoğrafını çekip paylaşayım” pek gelmez. Görüntüler üzerinden mutluluk çıkarımı yaparken bu da hatırlanmalı.
Bunu ancak bugün öğrendim ve şaşırdım: McIntosh, özellikle Kuzey Amerika'da yaygın bir elma türüymüş. Apple şirketinin, MacIntosh (ya da kısaca Mac) bilgisayarlarına bu ismi vermesi de, bu projeyi ilk yürütenlerden birinin en sevdiği elma (apple) türünün McIntosh olmasındanmış.
Başkalarına zarar vermeye yatkın insanlar, aynı zamanda huzur ve mutluluk getirecek kişilik özelliklerinden yoksun, tatminsizliğe mahkum, özünde merhamet duyulası kişiler oluyorlar. Ama verdikleri zararı göz önüne alınca onlara merhametle yaklaşmak haliyle pek kolay olmuyor.
Kaynak ve daha fazla bilgi burada (İngilizce):
Yaşı tutanların belki fark etmiş olabileceği bir trendin dökümü: Romantik komedilerin yaptığı gişe hasılatı son yıllarda oransal olarak gittikçe azalmış (en azından ABD'de). Bunun sebeplerinden biri olarak romantik hikayelerin artık sıklıkla online gelişmesi de gösteriliyor.
Üç boyutlu yazıcıyla basılmış, basit ama insanı hipnotize etme kapasitesine sahip bir oyuncak.
Dante'nin İlahi Komedya'sında cehennemin kapısında "Ey buradan içeri girenler, her türlü ümidi geride bırakın" yazar ("Lasciate ogni speranza voi ch'entrate"). Cehennem ümidin olmadığı yerdir. Hiçbir ümidin kalmaması, hayatta cehennemi yaşamaya denktir. Birbirimize ümit olalım.
Fotoğrafçı Charlie Nutting’in İspanya’da, Costa Brava’daki Llafranc şehrinde yakaladığı bu görüntü çok tatlı ve artık çok nostaljik.
Evlilik düşünenlerin üzerine kafa yormasında fayda olacak birkaç soru: Karşımdaki bu insan 1) güvenilir bir insan mı? 2) benim anlık duygu ve ihtiyaçlarımı fark edebilen ve bunlara cevap veren bir insan mı? 3) (sadece bana değil, herkese karşı) saygılı bir insan mı?
Bahsi geçen araştırma bu makaleden:
Bu çalışmada, 12'lik karta sahip deneklerin 10 kahve içerek bedava ürüne hak kazanmalarının 10'luk karta sahip deneklere kıyasla daha hızlı gerçekleştiği gözlenmiş. Kıssadan hisse: Bize az bile olsa bir "yol aldım" hissini yaşatan şeyler, şevkimizi kamçılıyor.
"Hedeflerimde ilerliyorum, aldığım bir yol var" algısı, önemli bir motivasyon kaynağıdır. Bir çalışmada bir gruba "10 kahve alana bir sonraki ürün bedava" kartı verilmiş. Diğer gruba ise 12'lik ama 2'si önceden doldurulmuş (yani değer olarak ilkine tamamen denk) kartlar verilmiş.
Andrey Remnev, büyülü gerçekçilikle sürrealizm arasında salınan çok kendine özgü eserlerin yaratıcısı bir Rus ressam (1962 doğumlu). Bilen dostlar yeniden hatırlasın, bilmeyenler haberdar olsun diye birkaç tablosunu paylaşıyorum ("gözlerini kapamış uzanan kadınlar" temalı).
Sevilmek, sayılmak ve takdir görmek istemek çok doğal insani motivasyonlardır. Fakat "herkes bana hayran olsun, varlığımla hayranlık uyandırayım" motivasyonu problemlidir. Bu hisse kuvvetli sahip insanların sağlıklı ilişkiler kurması da, içsel huzur deneyimlemesi de zordur.
Yüzme hangi kasları çalıştırıyor? Hem bilgilendiren hem de seyrettikçe huzur veren bir görsel.
Netleştirmek adına şunu da eklemek isterim: Pozitif duyguların ruh ve beden sağlığımıza faydaları çok net bildiğimiz bir şey ve ben hepimizin bu duyguları daha sık yaşamak için elinden geleni yapmasını arzu ederim. Fakat bunun yolu asla sahtelik ve "mış gibi" yapmaca olamaz.
Son dönemde kullanımı gittikçe artan bir kalıp: "Toksik pozitivite". Sürekli pozitif duygular içinde olma, pozitif görüntü verme, negatif duyguları bastırma ve ifade etmeme gibi içtenliksiz, insan doğasıyla bağdaşmayan ve nihayatinde zararlı çabalara istinaden kullanılıyor.
Sağlıklı bir özgüvenin ifadelerinden biri, kişinin fikir ve bilgilerinin yanlış olabileceğine dair makul bir farkındalık içinde olması, yanlışlandığında bundan büyük rahatsızlıklar hissetmemesi ve hatta yanlışını düzeltmekten memnuniyet duymasıdır.
Hayatımızda iyileştirmek istediğimiz ama zorlandığımız kimi meselelere “bu durumu sadece %5 düzeltmek için ne yapabilirim?” diye yaklaşmak faydalı olabilir. Bu sorunun cevabını verip gerekli adımları attığımızda, o ilerleme hissi kendi ümidini ve motivasyonunu yaratacaktır.
Kaynak ve daha fazla bilgi için:
Değişik bir bakış: Ülkelerin şekillerini ve boyutlarını gözardı edip yalnızca sınırlarını dikkate alan bir harita. Kim kimle komşu, bunu görmeyi kolaylaştırıyor. Büyük çemberi ada devletler çevreliyor.
Daha iyi ve ahlaklı insanlar, ortada "ben çok iyiyim, doğruyum, dürüstüm" diye dolaşanlardan ziyade "iyi bir insan olmaya çalışıyorum" zihniyetinde olanlar oluyor genelde. Ahlaklarının yüksekliği ve bozulmazlığı konusunda daha fazla tevazuya sahip oluyorlar.
Çocuk yetiştirirken onun duygu dünyasına saygı duymak elzemdir. Çocuğun hislerini reddetmek ya da onu hissettikleriyle ilgili kınamak onda “bende bir tuhaflık var” zannı yaratacaktır. “Bunda üzülecek/korkacak/utanacak hiçbir şey yok” gibi kalıpları dikkatli kullanmak gerekir.
"Kendi acı ve kalp kırıklığınızın dünya tarihinde eşsiz benzersiz olduğunu düşünürsünüz, ama sonra okumaya başlarsınız. Bana en çok ıstırap veren şeylerin aynı zamanda beni yaşayan ve yaşamış tüm insanlara en çok bağlayan şeyler olduğunu ben kitaplardan öğrendim." —James Baldwin
Hayatımızdaki iyi şeyleri doğal ve "zaten olması gerektiği gibi" sayma konusunda müthiş bir kapasitemiz var. Oysa durumun böyle olmadığına biraz daha uyansak (hayat bize bunu kendi yöntemleriyle öğretmeden evvel), ettiğimiz şükürler ruhumuza mutluluk ve huzur olarak dönecek.
Bu yavrucağa çok güldüm, lakin onu o kadar da iyi anlıyorum ki... Hangimiz istemezdik bilgileri sayfalardan zihnimize bu yolla aktaracak o büyüyü? 😊
Yapmamız gereken işlerden kaçınmak, esaretin kendi kendimizi mahkum ettiğimiz berbat bir türü. Zihnimizde "bu iş çok zor, istemiyorum, üstüme gelmeyin"den duvarlar örüp kendimizi o zindana hapsediyoruz. İçinden bir çıkıncaysa "ne saçma, niye o kadar kalmışım ki" diye şaşıyoruz.
Bu arada "zil" dedim, ama daha doğrusu "çan" olacak herhalde 😊
Bugünlerde pek çok ABD şehrinde gece bir saatten sonra sokağa çıkma yasağı uygulanıyor—buna "curfew" deniyor. "Curfew" meğer Fransızca "cuevre (üstünü örtmek) + feu (ateş)" kökenliymiş. Ortaçağ Avrupa'sında her akşam 8-9 gibi tüm ateşler/ışıklar söndürülsün diye bir zil çalarmış.
Ruh sağlığımıza iyi gelecek bir şeyler yapmak arzusundaysak üzerine kafa yorabileceğimiz üç soru: 1) Bedenime nasıl daha iyi bakabilirim? 2) Nasıl daha içten ve sağlıklı ilişkiler yaşarım? 3) Hayatımda "ben" olarak anlamlı ve değerli bir varoluş sürmek için neler yapmalıyım?
Hayatta hepimizin başkalarından iyi olduğumuz kimi yönlerimiz olabilir—belki doğuştan gelen, belki çalışarak edindiğimiz. Bu özelliklerin farkında olmak narsisizm değildir. Narsisizm, bir insan olarak totalde başkalarından üstün ve de özel muameleye layık olduğumuza inanmaktır.
Hayatın içinden çok zorlanarak geçtiğimiz anlarda olmasa bile daha sakin dönemlerde faydası olabilecek bir yaklaşım: "Ben ki seyahatten, yeni yerler keşfetmekten hoşlanan bir insanım, hayatın önüme çıkarttıklarına da biraz daha evvelden gidilip görülmemiş belde diye bakabilirim."
Duygusal zekanın bir unsuru da, duygularımızın düşünce ve davranışlarımızı nasıl etkilediği hakkında bir farkındalığa sahip olmaktır. Sevmediğimiz birini ya da katılmadığımız bir fikri değerlendirirken her zaman çok da objektif olamadığımızın bilincinde olmak buna bir örnektir.
6) Aşırı kontrolcülük: Kişinin kendini ve/veya başkalarını zihnindeki birtakım standartlara uyması için aşırı zorlaması. Fikirlerde katılık ve esnemezlik. Saplantısal düzeyde mükemmeliyetçilik.
5) Anormal davranış ve inançlar: Genelgeçer olarak kabul edilenin çok dışında, tuhaf, mantıksız, ya da gerçeklikle örtüşmeyen fikir ve davranışlar içinde olmak.
4) Sosyal ve duygusal olarak kaçıngan ve kopuk tavırlar: Genel olarak insanlardan ya da gerçek yakınlık gerektiren ilişkilerden kaçınmak. Duygularını ifade etmede problem yaşamak. Donuk, "robotik" tavırlar.
3) Dürtüsellik: Kendini ve dürtülerini kontrol etmekte zorlanmak, anlık hazlara düşkünlük, yarınlar yokmuşçasına yaşamak. Sorumsuzluk, pervasızlık, güvenilmezlik.
2) Başkalarına karşı düşmanca ve antisosyal tavırlar: Başkalarının duygu ve ihtiyaçlarını yeterince dikkate almamak, kendinin üstün ve özel muameleye layık olduğunu düşünmek, şahsi hedeflerine ulaşmak için yalanı, manipülasyonu ve zor kullanmayı doğal görmek.
1) Olumsuz duygulara yatkınlık: Korku, kaygı, üzüntü, utanç, öfke, güvensizlik gibi olumsuz duyguları çok sık ve yoğun bir şekilde yaşamak.
Hayatı hem kendimiz hem de birbirimiz için zorlaştıran kişilik problemlerini birkaç kategoride toplamak mümkün. Bunlardan en sık rastlananlarını burada kısaca özetlemek istiyorum.
Budizmde geçer: Ayaklarımızı acıtmasın diye tüm dünyanın yüzeyini deriyle kaplayamayız; ama kendi ayaklarımızı derilere sarabiliriz. Yani, dış dünyayı bize asla acı vermeyeceği bir hale getirmenin yolu yoktur, ama kendimizi acıya karşı daha dayanıklı hale getirmeye çalışabiliriz.
Olgunlaşmak gerçekten de (yaştan bağımsız olarak) hayatın, insanların ve kendimizin doğasını daha iyi kavramak, görünenin ardında yatan gerçekliği biraz daha iyi sezebilmek, ilmiklerin nasıl atıldığını görmek demek.
Schopenhauer'in hoş bir benzetmesi var. Diyor ki, hayat bir nakış işi gibidir. Hayatın ilk yarısında ön yüzünü görürüz bu nakış işinin, ikincisindeyse arka yüzünü. Arkası önü kadar güzel değildir, ama daha öğreticidir, çünkü ilmiklerin nasıl atıldığını görmüş oluruz.
Mutluluğumuz üzerinde daha belirleyici olan, nerede durduğumuzdan çok ne yönde hareket ettiğimizdir. Az şey olduğumuz yerden ilerleme hissinin verdiği mutluluğu, gerileme hissinin ise verdiği mutsuzluğu verebilir.
Kuvvetli bir bağışıklık sistemine sahip olmak nasıl hiç hasta olmamak değil, ama daha az olmak ve hastalıkları daha hızlı atlatmaksa, kuvvetli bir psikolojik bağışıklık sistemi de öyledir: Olumsuz duygular yaşanır, ama daha az hırpalanarak yaşanır ve daha hızlı geride bırakılır.
Ara sıra işimize yarayabilecek hoş bir matematik kısayolu: X'in yüzde Y'si eşittir Y'nin yüzde X'i. Örneğin: 50'nin yüzde 88'i = 88'in yüzde 50'si = 44. Yahut: 200'ün yüzde 65'i = 65'in yüzde 200'ü = 130.
Düşüncelerimizi kontrol etmeye ya da istenmeyen düşüncelerimizi durdurmaya çalışmak büyük ölçüde beyhude ve ters tepebilecek eylemlerdir. Daha faydalısı, düşüncelerimizin farkında olmak ve an içinde onları kabullenmek, ama bizi yıkıcı davranışlara itmelerine izin vermemektir.
Sanatçının "para origamisi" eserlerinin tamamına bu linkten ulaşabilirsiniz:
Fantastik: Japon sanatçı Yosuke Hasegawa dünyanın çeşitli ülkelerinin kağıt paralarından origami eserleri yaratıyor.
Hayvanlar aleminden muazzam tatlı bir an: Alpakalar gizemli bir yaratığın (bir kirpinin) sırrına vakıf olmaya çalışırken.
İçtenlikle iyiliğimizi isteyen ve bizi sezdiği tehditlerden korumak için çırpınan, fakat hem tehdit algısı çok yüksek olduğundan, hem de kendini sakin ve ölçülü ifade etmeyi beceremediğimden bizi çok yoran, bunaltan bir dost düşünelim... Kaygı, bizim için bazen aynen o dost.
İnsanlara "bir kişiyi erdemli ya da ahlaklı yapan özellikler nedir?" diye sorduğumuzda en fazla verilen cevaplar: Dürüstlük, doğruluk, güvenilirlik, içi dışı birlik... Şahsi hayatlarımız da, toplumsal hayatımız da en büyük zararları bu erdemlere sahip olmayanlardan görüyor.
Wes Anderson'dan, mimariden, pastel renklerden ve genel olarak tatlılıktan hoşlanan pek çok kişinin hoşuna gideceğini düşündüğüm bir Instagram sayfasını evvelden duymamış dostlarla paylaşmak isterim: Hayatın içinden "kazara Wes Anderson" portreler —
Sağlıkli bir özgüven "ben hayatımı tam istediğim gibi yönlendirebilirim, her şeyi kontrol edebilirim, ne istersem başarırım"dan çok "hayatta istemediğim, kontrol edemediğim şeyler ve başarısızlıklarım olabilir, ama ben bunların hepsiyle başa çıkabilirim" inancı üzerinde yükselir.
Sevdiğim, bilgece bulduğum bir İngiliz atasözü: "A stumble may prevent a fall" — yani "sendelemek düşmeyi önleyebilir." Yani başımıza bizi sarsan, tökezleten olaylar geldiğinde dersimizi iyi alır ve kendimizi güzel toparlarsak, çok daha büyük ve fena sonuçlardan korunmuş oluruz.
Almanca Ost ("Doğu") ve Nostalgie kelimelerinden türetilmiş "Ostalgie" diye bir kavram vardır—iki Almanya'nın birleşmesinden sonra komünist Doğu Almanya'ya duyulan özlemi ifade eden. Karantina günlerinden sonra da "karantalji" diye bir sözcük türetilmesi çok mümkün gibime geldi.
Sevgili Serdar Koçak sosyal medyadan isimlerle yaptığı sohbetlerinden birine beni davet ederek onur verdi. Sohbetimizi ekteki linkten dinleyebilirsiniz. Tekrar teşekkürler @serdarkocakk.
Hayatımıza hiç yoktan olumlu duygu katabilen, çok sevdiğim bir pratik: Bir şeyleri çöpe atarken içimizden onun hayatımıza kattığı (küçücük bile olsa) değeri, faydayı, kolaylığı, güzelliği düşünmek ve bunun için durup bir an şükretmek.
Seyretmeye doyamadım: Tazyikli suyla yıkanan güneş panelleri.
Eleanor Roosevelt'in söylediği ve yürekten katıldığım bir şey: Eğer ilgili ve meraklı bir insansanız, hiçbir zaman yeni ilgiler aramanıza gerek yoktur. Onlar size gelirler. Bir şeyle içtenlikle ilgileniyorsanız, o sizi her zaman yeni bir şeye götürür.
İşleri ötelemenin, yarınlara atmanın altında yatan sebeplerden biri duygularımızın bize söylediklerini fazla ciddiye almak ve gerçeklikle karıştırmaktır. Oysa "bu iş gözüme çok zor gözüküyor, öyleyse gerçekten de çok zor olmalı" çıkarımı her daim olmasa bile sıklıkla geçersizdir.
Böyle de bir oyun varmış: “Kulaktan kulağa”nın tensel versiyonu bir tür.
Depresyonla yakından ilişkili "karamsar düşünce tarzı"nda başa gelen kötü olaylar: 1) içsel sebeplere atfedilir, şahsi alınır ("benim yüzümden oldu, hep benim suçum"); 2) genellenir ("hayatımda iyi giden ne var ki zaten?"); 3) kalıcı addedilir ("kaderim bu, asla değişmeyecek").
Anneler Günü için özel bir “sarılma eldiveni” hazırlamış tatlı Kanadalı aile. Duygulandırıyor.
İyimserlik, biraz da "tersten komplo teorisyenliği": Evrenin içten içe iyiliğimizi istediğine; bizim için iyi, hayırlı, faydalı şeyler hazırladığına gönülden inanmak.
Pek çok insanın hayatında bir dönem çok değer verdiği ve uğruna acı çektiği, sonrasında ise bu insanın çekilen bu acılara asla değmeyeceğini idrak ettiği birileri vardır. Özellikle gençler için bunu bilmek ve bu tarz acıları çekerken hatırda tutmak önemlidir.
Latince "gradi" yürümek anlamına geliyormuş. Bu bağlamda örneğin İng. "progress" (ilerleme) pro+gradi'den, yani ileri doğru yürümek anlamında. Keza "regression" (gerileme) geri yürümek anlamında. En tatlısı şu: "ingredient" (içerik) in+gradi'den, yani "içeri yürüyen" anlamında.
Değerli dostlar, psikoloji ve bilhassa gelişim psikolojisi alanından uzmanlarla çok öğretici sohbetler gerçekleştiren sevgili Başak Şahin-Acar'ın Ekin'i Büyütmek podcast'ine katılma şansım oldu. Biz çok keyifle söyleştik, siz de keyifle dinleyin inşallah.
Araştırmalar gösteriyor ki, belirsizlik ve kriz dönemlerinde kültürdeki bireyselci eğilimler bir derece düşüyor, kolektif eğilimler ve insanların (kendi ait oldukları) grubu düşünmesi artıyor. Bu hem iyi, hem kötü haber. İnsani ilişkiler açısından iyi, ayrımcılık açısından kötü.
Psikolog Robert Biswas-Diener "The Courage Quotient" (Cesaret Katsayısı) kitabında "cesaret katsayısı eşittir eyleme geçme istekliliği bölü korku" diyor. O zaman cesaret için iki soru önemli: Eyleme geçme kararlılığımızı nasıl arttırırız? Korkularımızı nasıl daha iyi yönetiriz?
Bugün karşıma çıkıp da zihnime her biri ayrı lezzet veren üç tasarımı paylaşıyorum: Bir kurabiye ambalajı, bir "havuz" koltuk, bir de bıçak reklamı.
Derler ki, bir odanın geçmişte ne kadar uzun süre karanlıkta kalmış olduğunun önemi yoktur, ışık yakıldığı anda apaydınlık olur. Kendimiz için de böyle düşünebiliriz: Geleceğimize iyi gelecek şeyleri yapmaya başladığımız anda hayatımız da aydınlanmaya başlar —geçmişten bağımsız.
İlişkiler için en tehlikeli duygulardan biri "küçümseme". Araştırmacı John Gottman'ın gösterdiği üzere, evli bir çiftin boşanıp boşanmayacağını öngören temel indikatörlerden biri çiftin iletişiminde (sözlü ya da bedensel) küçümseme ve aşağılama içeren ifadeler geçip geçmediği.
İlginçmiş: Modern bisikletin atası "Laufmaschine" (Alm. koşu makinesi) 1815'te Tambora Dağı'nın patlayıp küresel iklim anomalisine yol açmasından almış ilhamını. Yaşanan kıtlıkta pek çok at da ölünce, mucit Karl von Drais atın yerini alacak bir ulaşım metodu olarak düşünmüş bunu.
Meraklıları zaten biliyordur, ama bilmeyenlerle paylaşmak isterim: Müzik dinleyicileri için çok güzel bir site. Özellikle şarkı sözü aramak için birebir — sadece sözleri değil şarkıyla ilgili trivia'ları da veriyor sıklıkla.
Karantina günlerinden bir başka podcast kaydımı her zamanki gibi ilgilenen ve faydalanan dostlar olabilir ümidiyle paylaşıyorum. Bu keyifli sohbet icin çok teşekkürler sevgili @fatimaycelik.
Kıymet bilmek hayatta hem büyük bir erdem, hem de büyük bir mutluluk kaynağıdır. Kıymetini fark edip kendimize hatırlattığımız her şey bir anda sıradanlıktan çıkıp sıradışı olur, içimizi şükranla doldurur. Ki aynı anda hem şükranla dolu hem de mutsuz olmak imkansızdır.
"Kötümserliklerin en büyüğü, hayatın genel olarak yaşamaya değer olmadığını düşünmektir. İyimserliklerin en büyüğü, geçen her anın bir hazine olduğunu anlamaktır, sevinçte de kederde de." —Matthieu Ricard
Bu sayfadan kendisinin diğer eserlerine de ulaşabilirsiniz:
Kendine has, nostaljik, tatlı bir tarza sahip ressam/çizer Janet Hill'den birkaç eser.
"Gül veren elde gülün kokusu kalırmış" diye bir Çin atasözü okudum. İyilik yaptığımızda bunun bize de iyi geldiğine, ruhumuzda güzel izler bıraktığına dair hoş bir metafor.
Başarılı bir insan olmak elbette güzel bir gaye, ama daha önemlisi o başarının neye hizmet ettiği. Kimi açılardan "başarılı" olup da toplumuna, kurumuna veya çevresine zarar getiren insanlar maalesef çok. Esas ihtiyacımız olan bunu yapmayacak insanlar.
Zorlandığımız dönemlerde faydalı olabilecek bir taktik, kendimizi zihinsel olarak yıllar sonrasına fırlatmaktır. Zira şimdiki zaman ve onun problemleri bir şekilde geçecektir. Bu perspektif bize kimi şeylere daha az takılmayı ve geleceğimize iyi gelecek şeyler yapmayı hatırlatır.
Koç Üniversitesi'nden güzel arkadaşlarımızla biraz benim hikayemden, biraz mutluluktan konuştuk. İlgilenebilecek dostlarla paylaşıyorum. Bu yeni #MezunHikayeleri podcast serisinin yolu açık olsun — şahsen diğer mezunların hikayelerini dinlemeyi de iple çekiyorum!
Zihnimizin içinde kaygı uyandıran düşünceler dolaşmaya başladığında kendimize hemen "beni kaygılandıran bu şeylerin hangileri üzerinde kontrolüm var, hangileri üzerinde kontrolüm yok" sorusunu sormayı alışkanlık haline getirmek kendimize yapacağımız büyük iyiliklerden olacaktır.
İngilizce "cut to the chase" diye bir deyiş var —"sadede gel, lafı uzatma" anlamlarında. "Kovalamacaya kes" diye çevrilebilecek bu deyişin kaynağı meğer film endüstrisiymiş: "Gereksiz sahneleri uzatma, en heyecanlı, herkesin beklediği kaçma kovalamaca sahnelerine gel" gibilerden.
Hayatın önümüze hiç istemediğimiz şeyleri çıkaracağını, başımıza en kötü şeylerin gelebileceğini kabullenmekte huzur vardır. Bu kadercilik değildir; kötü şeyler başımıza gelmesin diye uğraşmamak da değildir. Yalnızca, hayatın önlenemez acıları kapsadığı gerçeğine boyun eğmektir.
İngiliz ressam Laura Theresa Alma-Tadema'dan 1881 tarihli hoş bir çalışma. Bilmem ilk baktığınızda sizin beyniniz de bir an "bu tatlı yavrucak da bir pandemi yüzünden evde kapalı kalmış, camdan özlemle dışarıyı seyrediyor" gibi bir yerlere gidecek mi.
İyilik, sevgi, merhamet yüce erdemlerdir; fazlalarından da zarar gelmez. "Başıma ne geldiyse iyiliğimden geldi" dedirten durumlarda sorun genelde iyiliğimizin fazlalığı değil, başka şeylerin eksik kalmış olmasıdır (insan tanıyabilme, sınır çizebilme, hakkımızı savunabilme gibi).
Bahsettiğim araştırma burada:
Bu tarz tutumlar, Konfüçyüs öğretilerinin vurguladığı "çatışmadan uzak uyumlu toplum" idealiyle bağdaşmıyor. Bu kültürü içselleştirmiş Doğu Asya kökenliler için liderlik pozisyonları da bu sebeple ulaşılması daha zor (ve/veya daha az arzulanası) olabilir.
Bu çalışmaya göre, bunun açıklaması Güney ve Doğu Asya kültürleri arasındaki bir farkta yatıyor. İngilizce'de "assertiveness" diye geçen bu fark, "kendini öne çıkarmak, hakkını arama ve savunma konularında girişken olmak" gibi özetlenebilir.
ABD'de "bambu tavan" (bamboo ceiling) diye bir kavram var—Asya kökenlilerin CEO'luk gibi yüksek yönetim kademelerine gelmelerinin zorluğuna dair. Ancak bir araştırmaya göre bu tavan sadece Doğu Asyalılar (örn. Çinliler) için geçerli; Güney Asyalılar (örn. Hintliler) için değil.
Thomas Fuller (1608-1661) demiş: "Eğer arzularınız sonsuzsa, kaygılarınız ve korkularınız da sonsuz olur" diye. Hayatta arzu ve hedeflere sahip olmak iyi bir şey olsa da, mutluluğumuzu bunlara çok fazla endekslememek ve elimizdekilerle mutlu olmasını bilmek de huzur için gerekli.
Bu görüntüyü tanıdık bulmayan dostlar olur mu bilmiyorum (bilenler bilmeyenlere anlatsın), ama kim tasarladıysa gerçekten çok keyifli ve rahatlatıcı bir şey çıkarmıştı ortaya. Benzer bir hoşluğu yeniden hissetmek isteyenler için şöyle de bir sayfa varmış:
Fransız ressam Louis Marie de Schryver (1862-1942), Paris'in günlük hayatını ve özellikle de çiçek satıcılarını pek latif, şiirsel bir şekilde çizmiş. Bizi başka alemlere taşısın ve bir ihtimal içimizi açsın diye paylaşıyorum.
Yalanın, dolanın, aldatmacanın—kısaca ahlaksızlığın—özünde bencillik vardır. Hayatta elbette kendimizi düşünmek ve kollamak durumunda olsak da, başka insanları sevmeden ve gözetmeden mutlu olunamaz. Ahlaksız insanların tatminden uzak olmasının bir sebebi bu bencillikleridir.
Mutluluğun önemli bir parçası: Yaşadığımız ana (ne yaşadığımızdan bağımsız olarak) sevgiyle, değer vererek, içinde bir anlam bularak yaklaşabilme becerisi.
Uluslararası kağıt ebatlarından A serisinin (ki A4 en aşina olduğumuz) mantığı şöyleymiş: Uzun kenarın kısa kenara oranı hep 2'nin karekökü (yani 1.414). A0'ın alanı tam 1 metrekare (1189 x 841mm). A0'ı uzun kenarından 2'ye katlayınca A1 oluşuyor, A1'i katlayınca A2 ve o şekilde.
"Küçük şeylerin kıymetini bilin, çünkü bir gün geriye dönüp baktığınızda onların aslında büyük şeyler olduğunu fark edebilirsiniz" diye bir söz vardır. Hepimiz yaşadığımız günlerden bu önemli bilgelik ve mutluluk dersini unutmamacasına alalım dilerim ki.
Bu bulguyu yanlış anlaşılma olmasın diye daha net ifade etmek istiyorum: Burada sigarayı bırakanların mutluluklarındaki değişikliğe doğrudan bakılmıyor. Grupların (hiç sigara içmeyenler, hala içenler ve bir yıldan fazla süredir bırakmış olanlar) ortalamaları karşılaştırılıyor.
Bahsettiğim çalışma da burada:
Bu tarz çalışmalarda nedensellik konusunda net şeyler söylemek her zaman kolay olmasa da, yine de bu bulguyu paylaşmak istedim. Sigarayı bırakma arzunuz varsa ve bu dönemler bunu yapmanız için iyi bir zamansa, bu da size ekstradan bir yüreklendirme ve motivasyon olsun isterim.
Araştırmalar bize sigara içmenin ortalamada daha olumsuz duygu durumları ve daha düşük hayat memnuniyetiyle ilişkili olduğunu söylüyor. Ama İngiltere'de yapılmış bir çalışmaya göre, sigarayı bırakanlar bir sene içinde ortalamada sigara içmeyenlerin mutluluk seviyesine geliyor.
Geç de olsa keşfettim ve çok sevindim. Evvelden duymamış ve ilgilenebilecek dostlarla paylaşıyorum: Can Kozanoğlu ve Mirgün Cabas'ın "Nereden Başlasam" isimli podcastı: Türkiye'de podcast kültürünün yükselmesi beni çok mutlu ediyor.
Şarkının Ofra Haza versiyonunu paylaşayım burada:
Çok bilinen bir Yahudi deyişidir: "Dünya denilen daracık bir köprüdür; (onu geçerken) esas olan korkunun sizi ele geçirmesine izin vermemektir." Bu söz de, bu sözlere yazılmış tatlı şarkı da bugünlerde aklıma çok sık düşüyor.
Rollo May şöyle demiş: "Geleceği değerli kılmanın en etkili yolu, şimdiki zamanı cesaret ve yapıcılıkla karşılamaktır." Bu gerçekten de sarsılmaz bir prensip: Bugün elimizden gelenin en iyisini yapmak (ki bazen çok şey gelmeyebilir, yine de) yarın için yapabileceğimiz en iyi şey.
Lideri kadın ülkelerin salgını daha iyi kontrol ettiği haberlerini okurken lütfen hatırlayalım: A ve B arasında bir korelasyon olması, illa B'nin sebebi A demek değildir. Ülkenin kadın lideri olması da (A), virüsle iyi mücadele etmesi de (B) ortak başka sebeplerden (C) doğabilir.
"Epistemik tevazu" diye bir erdem var: Bilgimizin ve uzmanlığımızın sınırlarını bilmekle ilgili. Darwin 1871 yılında demiş, "bilgiye kıyasla cehalet daha sıklıkla iddia doğuruyor" diye. Gerçekten de insan öğrendikçe bilmediklerinin farkına daha iyi varıyor, daha temkinli oluyor.
Yalan ve huzur aynı yerde barınamaz. Çünkü yalan: 1) İnsanı kendi içinde böler, bildiğiyle söylediğini birbirinden kopartır. 2) İlişkiyi böler, insanı karşısındakinden kopartır. Bir insan ya da toplum için yalan söylemek ne kadar doğalsa, orada o kadar içsel çürüme vardır.
Bu soruların cevapları ısrarla “hayır” olduğunda, düşünce eylemimiz işlevsel ve faydalı olmaktan çıkıp psikolojimize zarar veren bir hale girmiş oluyor.
Sorunlar üzerinde düşünürken kendimize sormakta fayda olan 3 soru: 1) Düşüncelerim soruna çözüm üretmeme yardım ediyor mu? 2) Çözüm üretemesem bile, şu an meseleyi daha net görüyor muyum? 3) Çözüm bulamasam ya da meseleyi daha net göremesem de, düşünme eylemim beni rahatlattı mı?
Dizilerin bölüm başına aldığı beğeni puanlarını görselleştiren hoş bir site: (Örnek olarak Game of Thrones'un ibretlik puanlarını paylaşıyorum.)
Yine çok güzelsin insanlık.
Kendimize iyi gelme ve acılarımızı hafifletme niyetiyle hareket etmenin ekstradan önemli olduğu bu günlerde bizlere yardımcı olabilecek bir beyin jimnastiği sorusu: Bugünleri bir fırsata, “gelecekteki ben”in şükranla anacağı bir döneme çevirecek olsaydım bunu ne şekilde yapardım?
"Eğer arkadaşınızı eleştirmek size acı veren bir şeyse o zaman bunu yapabilirsiniz, ama bundan en ufak bir keyif bile alıyorsanız dikkatli olun" gibi bir söz okumuştum. Bunun sadece arkadaşlarımızı değil herkesi eleştirirken gözetmemiz gereken bir prensip olduğuna kaniyim.
Kaba saba, aşağılayıcı, yaralayıcı ifadeler kullandığımızda söylediklerimizin içeriğinden bağımsız olarak dünyaya çirkinlik saçmış oluyoruz. İçeriğinde haklılık payı olsa dahi, böyle tavırlar hem sahibini hem muhatabını zehirliyor. İhtiyacımız olan saygılı ve insanca iletişim.
Hani bazen ekranda bir sürü sekme açar ama bakmayız da, bir süre sonra geri dönünce ilgimizi yitirmiş olduğumuzu görür, zorlanmadan kapar, "iyi ki vakit kaybetmemişim" deriz. İşte kimi düşünce ve kaygılar da bunun gibi. Zihnimizde açılan her sekmeyle o an ilgilenmemize gerek yok.
Lambanın aydınlattığı harflerin yarattığı dünyada yitilip gidilmiş huzur dolu bir an. Ressam, George Clausen (1852–1944).
Zor zamanlarda kendime ve hepimize dilediğim üç güç: (1) Hayatın acı ve zorlayan taraflarıyla başa çıkma gücü, (2) Kaçamayacağımız ya da değiştirmeyeceğimiz şeyleri kabullenme gücü, (3) Bu zamanlardan doğru dersleri almak, daha olgun ve erdemli bir insana dönüşerek çıkma gücü.
Amerikan felsefe ve psikolojisinin babası diye geçen William James'ten (1842-1910) değerli bir tavsiye: "Hayattan korkmayın. Hayatın yaşamaya değer olduğuna inanın; inancınız bunu bir gerçeğe dönüştürecektir."
Bu güzelliği de paylaşalım:
"Geçer, geçer daha öncekiler gibi / Bu da geçer, neler neler geçmedi ki" —Hayatta her şeyin geçici olduğunu içselleştirmek hem bilgelik gereği hem mutluluk kaynağı. Kötü şeylerin geçeceğini bilmek ümit veriyor, iyi şeylerin geçeceğini bilmekse kıymetlerini bilmemize izin veriyor.
Yaşadığımız bu haller, bu demler elbet geçici. Ama geçici olmasaydı da esas hayatımız, normalimiz bu olsaydı onu nasıl en iyi ve yaşanılır hale getirirdik? Bunu düşünmek, aman geçsin diye beklenen baştan savma günler yerine anlamlı ve değerli günler yaşama ihtimalimizi arttırır.
Zor ve karanlık anlarımızda kaygı ve ümitsizliğin zehri dolaşıyor sanki damarlarımızda. Düşünün ki öyle bir anda ana maddesi ümit, inanç ve cesaret olan şifalı bir serum zerk ediyorlar size. Neyi farklı düşünmeye, neyi farklı yapmaya başlardınız? Bu bir iyimserlik alıştırmasıdır.
"Fırtınayı yatıştıramazsınız, boş yere uğraşmayın. Ama kendinizi yatıştırabilirsiniz. Fırtına geçecektir." — Değiştiremeyeceğimiz şeylere direnmek yerine kendi iç dünyamızı düzenlemeye çalışmanın önemini ve zor zamanların geçiciliğini hatırlatan bir alıntı (Timber Hawkeye'dan).
“Başkalarının gözleri için yaşamak” diye bir şey var. Dışarıya verilen görüntüye, çizilen imaja, “ne der, ne düşünürler”e çok fazla enerji akıtmakla ilgili. Maalesef çok yorucu ve uzun vadede tatmin getiremeyecek bir varoluş türü. Bir ilacı, koşulsuz sevgi ve kabullenişi tatmak.
İleride geri dönüp baktığımızda “keşke bu kadar kaygılanmasaydım, kendimi heba etmeseydim” pişmanlıklarını yaşamak istemiyorsak, kaygılı anları “problem çözme” seansına çevirmek gerekir. Eğer konu çözümsüzse ya da elimizden hiçbir şey gelmiyorsa, kaygılanmak zaten anlamsızdır.
Sosyal mesafe günlerinde Beatles ve Abbey Road. (İmajı yaratanlar: Paco Conde ve Beto Fernandez)
Düşünün ki içimizde bir okyanus var. Bu okyanusun yüzeyinde fırtınalar hüküm sürebilir, ama en derinlerde bir yerlerde sular sakin ve emniyetlidir. İç huzuru işte o sakinliğin varlığını bilmekte, hissetmekte, üstte ne olursa olsun o dingin derinlerle bağımızı kopartmamakta.
Sürekli bir şeyin geçip gitmesini bekleyerek yaşamak hem huzursuzluk sebebi, hem de elimizdeki "bugün"ün elim bir israfı. Korona günlerinin bir an önce geçip bitmesini beklemek çok doğal ve anlaşılır olsa da, her günün değerini bilmeyi ve hakkını vermeyi hatırlamak da önemli.
Zamanın geçiciliği bazen acı kaynağıdır, bazen şifa. Bugün de, her şeye rağmen, "normal"e dönmeye bir gün daha yakınız.
Şu an Korona günlerinden geçiyor olmasak nelere kaygılandırdık, öfkelenirdik, takılırdık? Duygusal enerjimizi nerelere saçardık? Bu soruya cevabınız “şimdi düşünüyorum da, tahminen pek hak etmeyen şeylere” ise, kriz size en azından perspektif ve olgunluk olarak dönmüş demektir.
Bugünlerde psikolojik sağlığımızı nasıl koruyabiliriz? Bu konuda @ntvradyo’da yayınlanan konuşmamı ilgilenebilecek dostlarla paylaşıyorum.
"Ama anlamlı ve değerli bir hayatı bırakıp gitmek daha zor olur, o yüzden yine kaygı olur" argümanının geçerli olduğu durumlar olabilse de, ölüme direnmek kişinin hayatın doğasını anlamadığını veya kabullenemediğini gösterir. Bu bir bilgelik eksikliğidir.
Ölüm kaygısı gençler için daha anlaşılır olmakla beraber, belli bir yaşın üstünde yüksek düzeyde gözlenmesi, kişinin anlamlı ve kendine tatmin veren bir hayat sürmediğinin işareti olabilir. Anlamlı ve değerli bulduğumuz bir hayatı yaşamak, ölüm kaygılarını (bir nebze) eritir.
İsveçli ressam Carl Larsson (1853-1919) tatlı çizgilerle betimlediği ev hayatı manzaralarıyla tanınıyor. Pek çoğumuz için hayatın bir ev manzarasına dönüştüğü bu günlerde bir de Larsson'un eşi Karin ve sekiz çocuğuyla paylaştığı eve bakalım.
Bilmediğimiz bir şeyi söylemese de yine de görselliğin gücünü iyi kullandığı için paylaşmak istediğim bir çalışma: Evden çıkmamızla çıkmamamız arasındaki fark.
Özellikle vurgulamak istediğim bir nokta, tükettiğimiz medya. “Şu an kendimi maruz bıraktığım bu bilgiler, görüntüler, sözler vs. bana gerçek bir fayda sağlıyor mu, yoksa psikolojime verdiği zarar daha ağır mı basıyor?” — bunun muhasebesini hepimiz ciddiyetle yapalım isterim.
Bu günlerde hepimizin gözetmesi gereken bazı hedefler var dostlar: Beden ve ruh sağlığımıza dikkat etmek, başkalarına zarar verecek davranışlardan kaçınmak ve eğer yardım edebiliyorsak etmek. Davranışlarımız bu hedeflerle ne kadar uyumlu? Bunu tartmakta faydalar var.
Viktor Frankl'ın çok değerli "İnsanın Anlam Arayışı" kitabından kulaklara küpe olası bir alıntı: "Bir insandan her şeyi alabilirsiniz, tek bir şey dışında: Bu insan özgürlüklerinin sonuncusudur—koşullar her ne olursa olsun kendi tutumunu belirlemek, kendi yolunu seçmek."
Bana çok iyi gelen ve hepinize önermek istediğim: Şu an yapamadıklarıma (ve daha ne kadar yapamayacağımı bilmediklerime) değil, hala yapabildiklerime odaklanmak—onları fark etmek ve her seferinde şükranla dolmak.
Ruh sağlığını bozmanın etkili bir yöntemi, dikkatimizi kontrolümüz dışındaki şeylere çok fazla yöneltmek. O yüzden de, doğru eylemlerde bulunmamızı sağlayacak bilgileri edinmenin ötesinde bir gündem takibi psikolojimize iyi gelmiyor. Vaktimizi daha yapıcı şeylere verebiliriz.
Yaşadımız bu günler, hem beden hem de ruh sağlığımızın ne kadar önemli olduğunu görmezden gelemeyeceğimiz şekilde hatırlattı bize. Bedenimiz ve/veya ruhumuza iyi gelecek neyi yapmaya başlayabiliriz? Bugün bunun kararını alıp uygulamaya koysak, şerden çıkacak büyük bir hayır olur.
Mutlu insanların ortak bir özelliği, hayatın küçük ve sıradan anlarından keyif alabilmeleri. Dünyalarımızın küçüldüğü bu günler, bizim de en sıradan anlardan—içtiğimiz çaydan, okuduğumuz kitaptan, ettiğimiz sohbetten—biraz daha tat alma pratiği yapmamız için bir fırsat olabilir.
Merak ve ilgi hissi, kaygının panzehiri. Elbette çok tedirgin edici bir dönemden geçiyoruz, ama aynı zamanda eşsiz ilginçlikte, her an yepyeni şeyler yaşayıp öğrendiğimiz bir dönem bu. O yüzden, elden gelen ölçüde "ne kadar korkunç" yerine "ne kadar ilginç" zihniyetini beslemeli.
Zamanlar, bambaşka zamanlar: İspanya'da Pazar ayinini canlı yayınlayan Katolik rahip (Fotoğraf: Bernat Armangue).
Değerli arkadaşlar, @medyascope TV'den sevgili @_IsilOz ile Korona günlerinde psikolojik sağlığımızı muhafaza etmek üzerine söyleştik. Faydalı olması dileğiyle paylaşıyorum:
Zor zamanlardan geçerken kendimize “ben bundan ne öğreniyorum?” diye sormak; çekilen zorlukları faydalı derslere çevirmek; büyümeyi, gelişmeyi hedef bilmek esastır. Zira her zorluğun içinde çok mühim öğrenmeler gizli. Bedeli ödüyorsak dersi de iyi almaya bakalım.
Sosyal izolasyon günlerine azıcık merhem olabilecek bir Google Chrome uygulaması: Netflix'ten istediğiniz kişi veya kişilerle aynı anda film izleme ve chat üzerinden sohbet yapma imkanı veriyor. Deneyen arkadaşlar varsa izlenimlerini paylaşabilirler.
Belirsizlik ve kaygı dönemleri için bir motto: "Bilemediğim ve tamamen kontrolümde olmayan geleceğe kaygılanmak yerine, bildiklerimin ışığında şu an elimden gelen en doğru davranış ne ise onu yapmaya odaklanacağım."
Depresyonda olmak (yahut depresyona yatkın bir karaktere sahip olmak) dünyadaki iyi, güzel, olumlu şeyleri filtreleyen özel bir gözlükle gezmek gibi. Olumlu şeyleri göremiyoruz; göremediğimiz gibi, o kadar gerçek geliyor ki bu görüntü bize, gördüğünü söyleyenlere de inanamıyoruz.
Kendimizi iyi ve huzurlu hissettiğimizde başkalarına karşı anlayışlı ve sabırlı olmak kolaylaşıyor. Buna mukabil iç karışıklıkları (kaygı, stres vs.) bizi daha eleştirel ve tahammülsüz hale getiriyor. Bu anlamda, başkalarına karşı olan tavrımız içsel huzurumuzun bir barometresi.
8) Dinlenin 9) Duygularınızı kabul edin 10) Daha iyi bir gelecek için örgütlenin
5) Sakinlik yayın. 6) Birbirinizin iyi olup olmadığını kontrol edin 7) Şifa veren destek sunun
Amerika'da yaşayan Puerto Rico'lu sanatçı Ricardo Levins Morales'ten özgün hayvan çizimleri eşliğinde ve 10 maddede: Bir Salgın Esnasında Neler Yapmalı? 1) Farkında olun 2) En zayıflara destek olun 3) Virüse maruz kalma ihtimalinizi azaltın 4) Sıkça yıkanın (ellerinizi yıkayın)
Hayattaki en acı cehalet, bize neyin kalıcı mutluluk getireceğini, neyinse acı ve mutsuzluk kaynağı olduğunu tüm gerçekliğiyle görememek.
Bu, her zaman böyle: Her birimizin iyiliği, fiziksel ve ruhsal sağlığı diğerimizinkine bağlı. Hayatın normal akışı içinde unutmanın kolay olduğu bu gerçeği salgın dönemleri bize kuvvetle hatırlatıyor.
Belirsizlik fazlaysa, hele de bizim için önemli bir konudaysa, an gelir hepimiz felaketleştirebiliriz. Böyle anlarda kendimize tahminen abarttığımızı söylemek, konunun kontrol edebileceğimiz taraflarına yönelip kalanına kaygılanmanın beyhude olduğunu hatırlamak faydalı olabilir.
Gerçeği çarpıtan, hatalı/irrasyonel düşünme biçimlerinden biri psikolojide "felaketleştirme" olarak geçer (İng. "catastrophizing"). Kaygı ve depresyonun hem sebebi hem sonucu olan bu düşünme biçiminde, başa gelen olayların olabilecek en korkunç sonuçlara varacağı tahayyül edilir.
Zor ve anormal zamanlarda bize en iyi gelecek şeylerden biri, zor ve anormal zamanların hayatın kaçınılmaz bir parçası olduğunu hatırlamak.
Zihnimiz maalesef ruhen düşük olduğumuz anlarda bizi daha da aşağı çekecek şekilde çalışma eğiliminde. Biliyoruz ki, kötü bir ruh halindeyken dikkatimiz olumsuz uyaranlara daha hızlı kayıyor, fena düşünceler aklımıza daha kolay geliyor, üzücü anılar zihnimize daha fazla üşüşüyor.
Yerden bir şey yedikten sonra enfes bir ritmik hareketle doğrulan zürafa.
Katı zihinsel kategorilerle düşünmek, "bir şey ya siyahtır ya beyaz" tavrı, gri ton ve nüans görmekte zorlanmak, örneğin insanları ya da olguları yargılarken aşırı yüceltmek ya da aşırı batırmak mutsuzlukla alakalı eğilimlerdir. Öylelerdir, zira hayatın gerçekliğiyle örtüşmezler.
Takdir edilesi bir proje: 1927'den bu yana Yılın Kişisi (Person of the Year) ödülünü 11 kere dışında hep erkeklere vermiş Time dergisi, geri dönüp geçtiğimiz 100 sene için "Yılın Kadını"nı seçmiş; (11 tanesi dışındakiler için) yeni kapaklar hazırlamış.
Çok şiddetli duygular yaşarken—fırtınanın görüşü bulandırması misali—gerçekliği olduğu gibi görmemiz çok zorlaşır. Böyle fırtınalı anlarda büyük kararlar vermekten ve abartılı eylemlere girmekten kaçınmak gerekiyor. Önce biraz sakinleşelim, görüşümüz düzelsin, sonra yine bakarız.
İyi niyetli cinsiyetçilik (benevolent sexism) özünde kadınlar hakkında olumlu yargılar içerse de, kadın-erkek eşitliğinin önünde durduğu ve kadınları geleneksel roller içinde kalmaya ittiği için olumsuz olarak görülmektedir.
Sosyal psikolojide cinsiyetçiliğin iki farklı türü konuşulur: (1) Düşmanca (hostile) ve (2) iyi niyetli (benevolent). İlki "kadınlar beceriksizdir, aşırı duygulsaldır, erkekleri manipüle eder"; ikincisi "kadınlar kutsaldır, çiçektir, korunmalı ve kollanmalıdır" gibi tutumlardır.
Sesli ve daha kaliteli görüntü ve de daha fazla bilgi için:
Şansın yardım ettiği mutlu bir an: Avustralyalı adam, büyük dalgaların tersine çevirdiği deniz kaplumbağasını fark edip kurtarıyor.
Kendimize inanmak ve güvenmek, gelecek kaygılarının önüne dikilen bir baraj gibidir. O inanca ve güvene hasar veren şeyler olduğunda barajın kapakları hasar ölçüsünde açılır, kaygılar ruha hızla akın etmeye başlar.
“Şarkı söylemek isteyenler, her zaman bir şarkı bulurlar” — Bize neşenin ve hayat coşkusunun biraz da niyet işi olduğunu hatırlatan bir İsveç atasözü.
Bahsettiğim TED konuşması da bu — eğlenceli ve etkileyici:
Dil öğrenmeyi çok sevmeme rağmen Çince gözüme hep çok zor ve ulaşılmaz gözükmüştü. Seyrettiğim tek bir TED videosu ve Chineasy yöntemini duymamla bu fikrim bir anda değişti. Yöntem, tasarımın gücünü kullanarak Çince karakterleri daha akılda kalıcı (ve sempatik) kılmak üzerine.
Görselin alındığı kaynak ve daha fazla bilgi için:
Her ülkede en sık görülen soyadı ve bu soyadının kaynağı. Türkiye'deki en yaygın soyadının hoş bir karakter özelliğine işaret eden "Yılmaz" olmasını seviyorum.
İyi bir dinleyici olmak, karşıdaki kişiye saygı ve ilgi duymak gibi çok önemli insani becerilerin göstergesidir. O yüzden eş de seçerken, dost da seçerken, o kişinin dinleme becerilerine (sırf sizi de değil, herkesi dinleme becerisine) dikkat etmenizi öneririm.
Bu sıcacık anı sesli ve daha başından seyretmek isterseniz, videosu burada:
"Anormal değilsin, yalnız değilsin, utanmana gerek yok" — bu mesajlar hayatta birbirimize verebileceğimiz en güzel hediyelerden. Brezilya'daki konserleri sırasında sahneye davet ettikleri seyirci düştüğünde Paramore grubu üyeleri gidip onun yanına yatarak bu hediyeyi veriyorlar.
Türkiye’nin ormanlık alanlarında en fazla yer kaplayan ağaç türleri. Daha da kaplasınlar, artsınlar eksilmesinler.
Hele de güvensizlik ve sevgi açlığından mustarip ruhlar için başkalarının kendisine hayran olmasını istemek çok anlaşılır bir tavır. Fakat şöyle bir şey var ki, hayranlık ilişkisinde alt-üst ayrımı ve mesafe var. Maksat duygusal tatminse, o ancak yakın ve eşitlikli ilişkilerde.
“Taşıdığımız yükten nefret etmek, onu ağırlaştırmaktır” gibi bir söz okumuştum. Gerçekten de öyle. Taşımak zorunda olmadığımız yükleri bırakmayı öğrenmek kadar, taşımak zorunda olduklarımıza direnmemeyi de öğrenmek önemli.
Küçükken en sevdiğim kitaplardan biriydi Pollyanna. Adı bugün gerzekçe bir iyimserlikle eşanlamlı hale gelmiş olsa da, kitaba baktığımızda kızımızın aslında hiç de gerzekçe davranmadığını, bilakis gayet örnek alınası tavırlar sergilediğini görüyoruz. (Yeniden) okuyalım, okutalım!
Bazen kendimizi üzenleri affetmek, sevdiklerimizi üzenleri affetmekten çok daha kolay oluyor.
Mutsuzluğun içinde de hazineler gizli olabiliyor. Bizi daha iyi ve daha bize göre bir hayata götürecek büyük ve korkutucu adımları atma şevkini bulmak için bazen canımıza iyice tak etmesi gerekiyor.
İyilik, nezaket, bilgelik gibi erdemler bulaşıcı. Dünyaya iyi gelmek ve insanlara ümit aşılamak için büyük şeyler yapmamıza gerek yok — erdemli olmak ve erdem bulaştırmak yeterli.
Kendimiz için neyin iyi neyin kötü olduğunu her zaman öngöremeyeceğimizi hatırlatan, ruha ümit aşılayan bir Pema Chödrön sözü: "Büyük bir hayal kırıklığı yaşadığımızda, bunun hikayenin sonu olup olmadığını bilemeyiz. Bilakis, harika bir maceranın başlangıcı da olabilir."
Acı karşısında kimileri daha anlayışlı, şefkatli bir hale geliyor, "ben çektim, başkaları çekmesin" diyor. Kimileriyse acıyla acılaşıyor, "ben çekiyorsam başkaları da çeksin" diyor. Bu ikincisi de çok anlaşılır bir tepki elbette. Ama uzun vadede bize daha iyi gelecek olan ilki.
"Kitaplar, insan hayatının tehlikeli sularında seyretmemize yardımcı olmak için başkaları tarafından hazırlanmış pusulalar, teleskoplar, sekstantlar, haritalardır." ―Jesse Lee Bennett (1885-1931)
Değişik peynir türlerinin isimlerinin nereden geldiğini gösteren bir infografik (İng.). Beyaz peynir İngilizce'de "feta cheese" diye geçiyor ve ben şimdi öğrendim ki feta (φέτα) Yunanca "dilim" demekmiş.
Olumsuz duygular, değerli işlevlere sahip oldukları için evrimleşmiş şeyler. O yüzden onlardan kaçınmak yerine, özünde iyiliğimizi istiyor olduklarını düşünebiliriz. “Bu duygu bana ne anlatmaya, hangi dersi vermeye, beni hangi faydalı eyleme yöneltmeye çalışıyor?” güzel sorular.
Buda'ya atfedilen bir sözdür: "Üç şey uzun süre saklanamaz—Güneş, Ay, ve gerçekler". Gerçekleri eğmek, bükmek, çarpıtmak, yalana ve sansüre prim vermek hayatın doğasını anlayamamış olmaya işaret eden üzücü tavırlardır. Sağlıksız zihinlerden doğup, o sağlıksızlığı beslerler.
"Kendimizle dost olmak" ruhumuza şifadır. İyi bir dost, siz kendinizi kötü ya da başarısız hissettiğinizde haşin ve zalim tavırlar sergilemez. Ama size sürekli "he canım, sen ne yaparsan yap iyidir" de demez. Sizi kırmadan ve zorlamadan daha iyi ve doğruya sevketmeye çalışır.
29 Şubat 1920 doğumlu İngiliz Doris Cleife 25. doğumgününü kutlarken 😊
Hayatı sevmek ve onunla etkili bir şekilde mücadele etmek için kendimizi de belli bir ölçüde sevmemiz gerekiyor. Kendimizden razı olmadığımızda ve iç güçlerimize güvenemediğimizde, hayatın en ufak ve doğal pürüzlerini bile büyük bir içsel sarsıntıyla ve zorlanarak yaşıyoruz.
Diyorlar ki, fiziksel sağlık nasıl organların sessizliğiyse, zihinsel sağlık da egonun sessizliği. Sessiz ego ise, "ben"i gerek olmadıkça unutmaya, onun çevreye verdiği görüntüye ne iyi ("ne kadar olağanüstüyüm") ne de kötü ("o kadar aşağılığım ki") fazla takılmamaya denk.
Bugün de bunun varlığını öğrendim: Sokak temizleyen dev elektrikli süpürge (sahne Almanya'dan).
Gerek ebeveyn-çocuk ilişkisinde, gerek romantik ilişkilerde ilişkinin kalitesini belirleyen en önemli unsurlardan biri karşımızdakinin (çocuğumuzun ya da partnerimizin) o anki hislerine, ihtiyaçlarına, arzularına hassas olmak, onları doğru okuyabilmek ve hızla cevap verebilmek.
Dolu ve anlamlı bir hayat için belli bir düzeyde mücadele gerekiyor. Hayatında hiçbir mücadele olmayan bir insanın anlam ve amaç hissini ve bunların verdiği tatmini deneyimlemesi zor. Mesele bu mücadelenin dozu ve bizi iyi yerlere taşıyan, değerli bir mücadele olup olmadığı.
Şehrazat versiyonunu da burada paylaşayım: Sene, yanılmıyorsam 1969.
Keza şarkıyı nette aratınca çıkan kaynaklar da genelde Türkçe. Zannediyorum bu şarkının Amerikalı'dan çok Türk hayranının olması Anılar 9 albümüne girmesinden, o albüme girmesi de şarkının Şehrazat tarafından seslendirilen "İki Gölge" isimli bir Türkçe cover'ının olmasından.
Bizim neslimiz için bir klasik olan Anılar 9 albümünde en sevdiğim şarkılardan biri All Hung Up in Your Green Eyes'tı ("Yeşil Gözlerine Takılıp Kaldım"). İlginç bir şekilde, bu şarkıyı bugün Amerika'da sorduğumda bilen genç-yaşlı kimse çıkmıyor.
Müthiş bir hizmet: İstanbul Üniversitesi Kütüphanesi'nin "Gazeteden Tarihe Bakış Projesi" kapsamında, 1928-1942 yıllarından 581,106 ulusal ve yerel gazete sayfası erişime açılmış: Bize hem çok yakın hem de çok uzak bir dünyaya ışınlanma vakti.
İnsanın içini sevgiyle, sıcaklıkla, gelecek için iyi bir şeyler yapma arzusuyla dolduran bir fotoğraf.
Kendimi(zi) tehdit altında hissettiğim(iz)de yapması kolay olmasa da, insanlara şu şekilde yaklaşmayı hep doğru ve yapıcı buldum: “Ben de bu insanın genleriyle onun ailesine, onun şartlarına doğmuş, onun yaşadıklarını yaşamış olsam, aynen böyle biri olup böyle davranabilirdim.”
Netflix izlerken aynı zamanda dil çalışmaya izin veren "Language Learning with Netflix" diye bir Chrome uzantısı keşfettim. Deneme maksatlı biraz kullandım, bayağı etkileyici geldi. İlgili dostların aklında bulunsun:
Sanatçının diğer eserlerine ve hakkında daha fazla bilgiye buradan ulaşabilirsiniz:
Aşırı yeteneğin büyüye benzemeye başladığı anlardan: Belaruslu sanatçı Daria Callie'den hiperrealist bir yağlıboya tablo.
Psikolog yazar Harriet Lerner’dan romantik ilişkiler hakkında düşündürücü bir tavsiye: “Acaba beni seviyor mu?” diye sormak yerine, “acaba bu ilişki bana iyi geliyor mu” diye sorun.
Zorlandığımız anlarda özşefkat kendini şuna benzer bir iç sesle gösterir: “1) Evet şu an acı çekiyorum, zorlanıyorum. Nahoş bir his bu. 2) Bu da hayatın bir parçası. Herkesin çok zorlandığı anlar oluyor. 3) Dilerim ki kendime karşı anlayışlı, sabırlı, kabullenici olabileyim.”
Türkçe "manastır" da, İngilizce karşılığı "monastery" de Yunanca "tek başına yaşamak" anlamındaki monazein'den türemiş. Monopoli, monolog, monogami gibi sözcüklerle "tek" önekini paylaşıyorlar yani. Kendini dine adayanların inzivaya çekilip tek başlarına yaşadığı yer gibilerden.
İçimize merak ve ilgiyle bakmak, zorlandığımız anlarda dostumuzdur: “Kendimi böyle hissediyorum, çok ilginç. Biraz içsel arkeoloji çalışması yapayım bakayım, bu ruh halim hangi düşüncelerin, inanç ve varsayımların, çevresel/biyolojik/hormonal temellerin üstünde yükseliyor” gibi.
“Zorla güzellik olmaz” insan ilişkilerinde çok temel bir düstur. Baskıyla, zorlamayla, ısrarla insanlara bazen kendi istediğinizi yaptırabilirsiniz. Ama bunun bedeli olur—karşınızdakinde uyanan hınç ve öfke hisleri, size duyulan sevgi ve saygıda azalma, ilişkide yıpranma gibi.
Sosyal-duygusal zekanın tanımlarından biri: "Kendinizi dışarıdan, başkalarını içeriden görebilmek." Yani 1) kendimizi tanımak, mümkün olduğunca az kör noktaya sahip olmak, dışarıdan nasıl algılandığımızı fark edebilmek 2) başkalarının iç dünyalarını anlayabilmek ve hissedebilmek.
Bugün de bunu öğrendim: İnternet tarayıcımızın arama çubuğuna (diyelim) "5 dakika zamanlayıcı" yazıp enter'a bastığımızda, Google 5 dakika vakit tutuyor bizim için ve süre bitince de bipliyor. İngilizce de yazabiliriz daha kısa olsun diye ("2 hours timer" gibi).
İlişkilerin çok yoğun başlaması, çok hızlı ilerlemesi, bir veya iki tarafın birden çok kısa süre içinde "aşkımdan ölüyorum, sensiz asla yapamam" tavrına girmesi ilk anda gönül okşayıcı gelebilir. Fakat bunlar, her zaman olmasa bile, sıklıkla sağlıksız ilişki belirtisidir.
Tel çitler böyle örülüyormuş — eğlenceli bir dans misali.
Merdivenin alt basamakları da üst basamakları kadar değerli ve önemlidir. Eğer kendinizi içinde bulduğunuz birtakım kuyulardan çıkmak, yahut hayatta olduğunuzdan yükselmek istiyorsanız, şu an ne kadar alçakta olduğunuza aldırmayın, sadece ilk basamaktan başlayın.
İyi bir insan olmaya çalışmak çoğumuzun yüce addettiği, kıymet verdiği bir gaye. Ama iyilik sırf dışa yönelik bir şey değil. Kendimize kötü davranmak, vücudumuza ve geleceğimize zarar veren eylemleri abartmak, iç sesimizin acımasız, düşman halleri... İyiliğe buralardan başlamalı.
Bu mektubun hikayesi ve (İngilizce) tam metni burada: "
Abraham Lincoln'ün, babasını İç Savaş'ta yitirmiş bir genç kıza yazdığı taziye mektubundan zarif ve bilgece sözler: "Şu kederli dünyamızda elem herkese gelir; ama gençlere en şiddetli acıyla gelir, çünkü onları hazırlıksız yakalar. Büyükler onu her daim beklemeyi öğrenmişlerdir."
Acıları en zor ve çekilmez kılan şeylerden biri, acılarımızda yapayalnız olduğumuzu sanmak. Oysa şu an sizi üzen, kaygılandıran, hırpalayan şey neyse, onu veya muadilini çağlar boyunca o kadar insan yaşadı ve daha o kadar insan yaşayacak ki. O anlamda yalnız değiliz, hiçbirimiz.
Spotify'ın pek sevdiğim Türkçe 70'ler, 80'ler, 90'lar, 2000'ler ve 2010'lar playlistlerinin hepsini bir araya getirdim dostlar. Benim çektiğim müzik ziyafetini sizler de çekmek isterseniz:
"GIF'ler çıktı çıkalı matematiği daha iyi anlıyor ve daha çok seviyorum" ekolünden: Sinüs dalgasının oluşum prensibi ve daire dışında bazı şekillere uygulanışı.
GIF'in kendisinden alındığı video:
Büyüleyici: Hızlı çekimde medcezir. Mekan, Kuzey Amerika'nın Atlantik kıyısında, gelgitleriyle ünlü Fundy Körfezi.
Bugün öğrenip hafif şaşırdım ki, Antik Roma ve Yunan’da heykeller aslında renkliymiş (ama zamanla solmuş o renkler). Ekte gördüğümüz, teknik analizlerle orijinal renkleri tahmin edilip canlandırılmış Roma İmparatoru Augustus’un heykeli.
Zor bir döneminizde, kendinizi güçsüz, çaresiz, ümitsiz hissettiğiniz bir anınızda size güç, çare ve ümit olan, sizi düştüğünüz yerden kaldıran biri oldu mu? Olduysa bunun nasıl eşsiz değerde olduğunu bilirsiniz. İşte o değeri başkaları için—bir şekilde—yaratmak hepimizin elinde.
Ümit çok faydalı ve mutlulukla alakalı bir duygu. Fakat uzun vadede bize iyi gelmesi için eylemle birleşmesi gerekiyor. Eylemsiz ümit, ancak boş bir teselli ya da hoş bir hayal olabiliyor. Onun yerine ümidi bir ilham kaynağı, eyleme bir davet olarak yaşamak daha anlamlı.
Yapmak istediğimiz veya yapmamız gereken işleri erteleme/öteleme/yarınlama eğilimlerimizin önüne geçmekte şu iki soruya cevap bulmak kilit rol oynuyor: 1) Bu işi yapma arzumu nasıl arttırabilirim? 2) Bu işi yapmaktan duyduğum korkuyu nasıl azaltabilirim?
Çokgenlerde dış açılar toplamının nasıl hep 360 derece olduğunu gösteren hoş bir animasyon.
Değişik kahve türlerini açıklayan tatlı bir görsel.
Hayatımızdaki küçük büyük karar anları hep bir “yol ayrımı”. Saptığımız yollar bazen bizi hedefimize ve yaşamak istediğimiz hayata yaklaştırıyor. Bazense yolumuzu uzatıyor, karıştırıyor, kaybettiriyor. Karar anlarında gözümüzün önüne bunu getirmek doğru yolu seçme gücü verebilir.
Toplumu da "büyük bir aile" gibi düşünecek olursak, burada bahsedilen özelliklerin aynı zamanda daha sağlıklı toplumları da tarif ettiğini söyleyebiliriz fikrimce.
Ailede diğerlerine yönelik gerçekçilikten uzak beklentiler ("tam benim istediğimi yapsın, tam benim istediğim insan olsun" gibi), bu yolda zorlama ya da manipülasyon yoktur.
Sorunlar halının altına süpürülmez, gerekli olduğunda tartışma ve çatışmadan kaçınılmaz. Ailenin her bireyinin arzuları ve ihtiyaçları önemli ve değerlidir. ++
Aile üyeleri kendi duygularını, düşüncelerini ve ihtiyaçlarını korkmadan ifade edebilirler. İletişim açıktır. Üyeler birbirlerinin arkasından konuşmaz, aile içi bölünmelere, ittifaklara girmezler. ++
En sağlıksızından en sağlıklısına uzanan aileler skalasında, daha sağlıklı ailelerin bazı özellikleri: Üyeler kendilerini güvende ve destek görüyor hissederler. Ailede sevgi ve saygı kültürü hakimdir. ++
Haruki Murakami'den değerli bir uyarı: "Hep hatırlayın ki, biriyle tartışıp kazanmak tartıştığınız insanın gerçekliğini yıkmaktır. Gerçekliğinizi kaybetmek acı verici bir şeydir, o yüzden nazik olun, haklı olsanız bile."
4) Ne yapıp ne yapmayacağınızı kontrol etmeye çalışıyor, size kurallar koyuyor, yetişkin bir insan olarak sizi sürekli "izin almak" zorunda bırakıyorsa... Bunlar duygusal tacizdir ve kimse bunu hak etmez.
2) Size kendinizi değersiz hissettiriyor, başarılarınızı/hedeflerinizi dikkate almıyor ya da küçümsüyorsa 3) Onun etrafında "aman sinirlendirmeyeyim, aman üzmeyeyim" diye diken üstündeyseniz ve hatta ondan korkuyorsanız ++
Duygusal tacizin kimi göstergeleri — bunlar ilişkilerde an itibariyle düşük düzeyde bile olsalar ciddiye alınmalılar: 1) Karşınızdaki kişi sizi sıklıkla eleştiriyor, suçluyor, hakaret ve ona yakın sözler ediyor, hakkınızda acımasız şakalar yapıyorsa ++
Hatalarımızı kabul etmekte aşırı zorlanıp inkara sapmak yahut “ben nasıl böyle bir hata yaparım” diye çökmek... Bunların ikisi de içimizde “kusursuz” olabileceğimize dair gerçekdışı ve yorucu beklentiler taşıdığımızın ipuçları. Ne varsa “hatasız kul olmaz”ı içselleştirmekte var.
Affetmek, ruh ve beden sağlığımıza faydalı bir şey. Buradaki affetmek, yapılan davranışı haklı veya kabul edilir bulmak değil. İlla o kişiyle barışmak, onu hayatımıza geri almak da değil. Sadece intikam arzusu, hınç, öfke gibi toksik duyguların bizi esir almasına izin vermemek.
Merak, ilgi ve öğrenme arzusu hayata çok keyif katan ve toplamda psikolojimize iyi gelen şeyler. Fakat bilenler bilecektir, bu eğilimler yer yer mutluluk değil acı verici olabiliyor. Zira öğrenecek, okuyacak, seyredecek, dinleyecek vs. o kadar şey var ki, yetişmesi mümkün değil.
Yaşadığımız mekanda kalabalık ve dağınıklık ruhumuzu boğabiliyor. Bu konuda tavsiye edilen bir yöntem şudur: Düzenli aralıklarla evinizdeki eşyaları gözden geçirip kendinize "taşınıyor olsam bunu yanıma alır mıydım" diye sorun. Cevabınız hayırsa, ondan şimdiden vazgeçebilirsiniz.
Eğer iyi bir insansanız, ekstradan güçlü, çalışkan ve aktif olmanız gerekiyor. Gücü ve etkiyi yanlış değerlere sahip insanlar değil siz kazanmalısınız ki, dünya daha iyiye gidebilsin.
Baş etmekte zorlandığımız yoğun duyguların istilası altında olduğumuz anlarda bize yardımcı olacak bir yöntemdir: Bir an için durmak ve içimize sakin ve şefkatli bir tonla “şu an neye ihtiyacım var?” diye sormak.
Özfarkındalığı yüksek, zihinlerinde ve bedenlerinde o an olup bitenleri takip etmekte daha maharetli insanlar ortalamada daha dürüst oluyorlar. Çünkü yalan söylerken ya da insanları aldatırken ne yaptıklarını daha net duyumsuyor, bundan daha fazla rahatsızlık hissediyorlar.
İnsan kendi geçmişinde yaptığı hatalara bakınca, kimi yönlerden ne kadar olgunlaştığını, geliştiğini, yol aldığını görünce, gençlere karşı daha fazla anlayış ve affedicilikle dolmadan duramıyor.
Kendimizi motive etmemiz gereken durumlar için basit ama etkili bir taktiktir: Yapmamız gereken şeylerden alacağımız faydaları tüm cazibeleriyle; yapmamamız gereken şeylerin bize vereceği zararları tüm ağırlıkları ve ciddiyetleriyle CAPCANLI gözümüzde canlandırmak.
“Aman en iyi ben olayım, başkaları hep kötü olsun” türü tutumlara kıyasla bu, daha sakin, daha keyifli ve de “kazan-kazan” türü etkileşimlere götürmesi daha muhtemel bir yaklaşımdır.
Dozu haddinden fazla kaçmış bir rekabetçilik, rekabet ettiğimiz konuda egomuzdan daha yüksek bir değere sahip olmadığımızın işareti olabilir. Diyelim bir psikolog olarak derdimiz insanlara ve topluma iyi gelmekse, en az bizim kadar iyi başka bir sürü psikolog da olsun isteriz.
Polonya'da yaşayan İtalyan sanatçı Luigi Tarini resimle sinemayı, eskiyle (görece) yeniyi tatlı bir şekilde kaynaştırmış.
Anne baba olarak çocuğumuza istediğimizi yapsın veya istemediğimizi yapmasın diye her yalan söylediğimizde, gerçekliği işimize geldiğince eğip bükmenin ve “insanları aptal yerine koymanın” kabul edilebilirliğini modellemiş oluyoruz. Çocukların er ya da geç bu dersi kapmaması zor.
Özşefkat, zor zamanlarımızda kendimize sevgi ve anlayışla yaklaşmaktan ibaret değildir — çektiğimiz acılardan kurtulmamızı sağlayacak eylemlere yönelmemizi de içerir. Tıpkı, bir annenin düşmüş çocuğunun acısına ortak olmakla kalmayıp o yarayı sarmasının da gerektiği gibi.
Fermuarın çalışma prensibine yakından bir bakış. Düğmeler de aynı işi görürken fermuarı keşfederek hayatımızı durduk yere kolaylaştıran mucitler gibi insanların varlığı ne güzel. (GIF, Dominique Toussaint'a aitmiş).
İnsanların kötü, çıkarcı, güvenilmez vs. olduğuna inanan ve ona göre davranan insanlar başkalarında iyi izlenim bırakamıyor, saygı uyandıramıyor, onların içindeki iyi değil kötüyü ortaya çıkarıyorlar. O zaman da "ben demiştim, insanlar kötüdür" inançları pekişiyor. Acı bir döngü.
Kahramanlar nasıl kertenkelelerle değil ejderhalarla savaşıyorsa, nasıl 100 gramlık ağırlıkları indirip kaldırarak kas yapılmıyorsa, zorlanmadan da gelişim pek olmuyor. Zor anlarımızda şöyle düşünebiliriz: Mücadele ettiğimiz şey ne kadar büyükse, bu bizi o kadar büyütecektir.
Kişinin kendi duygu ve düşünceleriyle bitmez bir mücadele içinde olmak yerine onlara anlayış ve kabullenişle yaklaşmayı öğrenmesi, kendi kendinin yargıcı değil dostu olmaya başlaması, iyiye giden bir akıl sağlığının göstergeleri.
Depresyonda kişinin iç sesi, kendi kendinin yargıcı ve en güzel duyguların katiline dönüşüyor. Korku tarafından yönetilen bu iç ses, kişiyi sürekli acımasızca yargılıyor: "Böyle düşünmemelisin, böyle hissetmemelisin, bunlar normal değil, sen farklısın, değersizsin, kötüsün."
Einstein'ın sözü bu yazıda alıntılanmış: (İngilizcesi: “the exaggerated esteem in which my lifework is held makes me very ill at ease. I feel compelled to think of myself as an involuntary swindler.”)
Yaptığı işin iyi olduğuna bir türlü inanamamak, "ben bunu hak etmiyorum", "bir gün o kadar iyi olmadığımı fark edecekler" gibi hisler —ki İngilizce'de "impostor syndrome" (kimlik hırsızı sendromu) diye geçer— Einstein'a bile geliyorsa, narsisizmden muzdarip olmayan kime gelmesin?
"Çalışmalarıma gösterilen abartılı saygı bana kendimi çok kötü hissettiriyor. Kendimi istemeden dolandırıcılık yapıyormuş gibi hissetmekten alıkoyamıyorum. ” Bu söz kime ait biliyor musunuz?... Einstein'a. Ölümünden yaklaşık bir ay önce söylemiş.
Tanıdığınız içtenlikle mutlu çiftleri düşünün. Bunlar illa da kadının çok güzel, erkeğin çok yakışıklı olduğu çiftler mi? Sanmam — ilişki kalitesiyle çiftin cazibe düzeyi arasında bildiğim bir korelasyon yok. Mesele mutlu ilişkiyse, güzel/yakışıklı değilim diye yerinmek gereksiz.
Anlayışlı ve hoşgörülü biri olmak, insanların (kendimiz de buna dahil olmak üzere) genel olarak ellerinden gelenin en iyisini yapmaya çalıştığını, ama genlerdir, geçmiş deneyimlerdir, o anki hormonlardır, şudur budur, o en iyinin yer yer gayet yetersiz kaçacağını bilmektir.
Günün etimolojik ilginçliği: Türkçe'deki egzoz kelimesiyle İngilizce'de yorgun, bitkin anlamlarındaki "exhausted" kelimesi aynı kökten geliyor. Exhausted "tüm enerjisini, iç kaynaklarını (egzoz misali) dışarıya akıtmış, geriye bir şey kalmamış, bitmiş, tükenmiş" manasında.
Sevgi bir karakter özelliği, insanlara ve hayata karşı genel bir yaklaşım. Bir insan sizi çok sevdiğini söylüyor ama başka insanlara ya da gruplara karşı rahatlıkla nefret, öfke ya da acımasızlık gibi duygularla dolabiliyorsa, orada dikkatli olmakta fayda var.
“Hayat sadece sizi kitabınızı okumaktan alıkoyan bir dizi engeldir” diye bir laf gördüm de, hem güldüm hem hak verdim 😄 Kitapsever dostlarla paylaşıyorum. (Orijinali: “Life is just a series of obstacles preventing you from reading your book.”)
Bazılarımız "ulaşamazsam moralim bozulur" diyerek hedef koymaktan kaçınıyor. Oysa araştırmalar gösteriyor ki, hedef koymak—nihai hedefe ulaşamasak bile—hiç hedef koymamaya kıyasla performansımızı yükseltiyor. Hedeflerimize ulaşamamaktan değil, hiç hedefimiz olmamasından korkalım.
Bir insanı (ve özellikle de bir çocuğu) olduğu haliyle kabullenip sevmek, ona verebileceğimiz en büyük hediye. Hayatında böyle sevgileri yaşayabilen insanlar mükemmeliyetçilik, narsisistlik ve benzeri ego savunma mekanizmalarına yönelme ihtiyacını daha az duyuyor.
Sevgili arkadaşlar, @NTVRadyo'dan @AynurAltunkas'ın hazırlayıp sunduğu "Doktor Bana Doğruyu Söyle" programında kendisiyle mutluluk konusunda sohbet ettik. Arzu ederseniz adresinden ya da herhangi bir podcast programı üzerinden dinleyebilirsiniz.
Hani çocuklar bazen oyunlarını çok ciddiye alır, kavga eder, küserler de, yetişkinler bakıp eğlenirler bunun oyun olduğunu bilerek. Düşüncelerimizle ilişkimizde biz de biraz o yetişkinler gibi olabiliriz: Zihnimizden geçen her şey ciddiye alınmayı hakketmiyor—gülünüp geçilebilir.
“Böyle bir şey yaşamasam yalancının, entrikacının önde gideni olacaktım” demiyorum elbette. Ama hocamızın bu davranışını hep takdir ettim ve dürüst bir insan olma arzumu pekiştirdiğini düşündüm. Bilhassa içimizdeki anne babalar ve öğretmenlerle paylaşmak istedim bu hikayemi 😀
Bu içime sinmemiş olacak ki, Alman hocamıza götürdüm kağıdı, “fazla puan vermişsiniz” dedim. Hocamız benden o puanı geri almadı. Almadığı gibi, bir sonraki derste hiç beklemezken “bakın Pelin böyle yaptı” diye övdü beni tüm sınıfa, “siz de öyle yapın, sizden de kırmam” dedi. ++
Hiç unutmadığım bir anımdır: Hazırlık ya da belki orta birde olacak, Almanca dersinde “kelime sınavı” (Vokabeltest) olmuştuk. Sınavlar geri verildiğinde ben fark ettim ki, hoca aslında yanlış bildiğim bir kelimeyi kazayla doğru bilmişim gibi saymış, bana fazladan puan vermiş. ++
"Matematik dansı" tatlılığı.
Bu görsele nette rastladım, hoşuma gitti dostlar: Yıl içinde düzenli yapmak istediklerinizi (spor yapmak, kitap okumak vs.) yapıp yapmadığınızı o günün içini boyayarak belirtebilirsiniz. Ya da geçen her günü boyayarak, yılı hakkını vererek yaşama motivasyonuyla dolabilirsiniz.
Videonun kaynağı:
Büyük sevap: Avustralyalı bisikletçiler, sıcak havalarda suya hasret kalmış tatlı koalanın derdine derman oluyor.
Suçluluk duygusu hissetmeye yatkın insanlar sorumluluk duyguları ve vicdanları gelişmiş, güvenilir insanlardır. Lakin çok fazla suçluluk duygusu hissetmek—hele de sorumluluğumuzda ya da etki alanımızda olmayan konular hakkında—sağlıksızdır; üzerinde çalışılması gerekir.
Sizi hayatta olmak istediğiniz insana yaklaştıracak eylemler neler? Bunların bir kısmı şu an gözünüzde büyüyebilir, ama unutmayın ki eylem uzaktan korkutucudur, yakınına geldikçe "o kadar da kötü değilmiş" dedirtir. Küçük küçük de olsa bir kere başlayınca gerisi gelecektir.
Kendini olduğu gibi kabul edip seven insanların yanında genel olarak rahatlar, kendimize karşı kabulleniş ve hoşgörüyle dolarız. Özkabulü düşük, kendinden acımasız bir şekilde mükemmeliyet bekleyen insanların yanında ise sıklıkla gerilir, biz de kendimizi yargılamaya başlarız.
Yangın söndürücü tüpünün ortama çirkinlik yerine güzellik, neşe ve büyü kattığı bir an.
"Kaderimizin çerçevesini seçemeyiz, ama o çerçevenin içine yerleştirdiğimiz şey bizim seçimimizdir." — Nobel Barış ödüllü İsveçli diplomat Dag Hammarskjöld'den (1905-1961) kaderimiz üzerindeki gücümüzü hafife almamamız gerektiğini hatırlatan bir söz.
Birbirinden tatlı resimleri olan ünlü Amerikalı çizer Norman Rockwell'den (1894-1978) bir başka tatlılık ve ilginçlik örneği: Islak Tuvalle Koşan Kız (Girl Running with Wet Canvas, 1930).
Hem çok insan gibi, hem de hiç değil: Kendi iç dünyasına dalmış bir proboscis maymunu. Fotoğrafı, Danimarkalı fotoğrafçı Mogens Trolle Borneo'da çekmiş.
Sevgili arkadaşlar, Milliyet gazetesinde yayınlanmış mutluluk konulu röportajımı paylaşıyorum faydalananlar olabilir ümidiyle.
Eskimoluğa Giriş 101: Buzdan ev (iglo) nasıl yapılır?
Eğer kendi gözünüzden düştüğünüz bir dönemden geçiyorsanız: -Yapmanın size kendinizi azıcık da olsa iyi hissettireceğini düşündüğünüz şeylerin listesini yapın. -Listedeki büyük maddeleri küçük maddelere ayrıştırın. -Tek bir madde seçip, bitirene dek ona yoğunlaşın. Tekrarlayın.
Edebiyatta ve filmlerde "güvenilmez anlatıcı" kavramı vardır—sözüyle kuyuya inilmemesi gerektiğini sonradan kavradığımız (bkz: Olağan Şüpheliler). Kendimize anlattığımız pek çok hikayede ("sevilecek biri değilim", "benden bir şey olmaz" vs.) özünde biz de güvenilmez anlatıcıyız.
Mutsuzluğa yatkın kişilerin duygusal süreçlerinde yaygın iki eğilim: (1) Şahsileştirme (konuyu kendine çekme) ve (2) genelleştirme. Üzgün bir çocuk fotoğrafı görünce bir anda (1) kendi acı çocukluk hatıralarına gitmek ya da (2) dünyanın korkunç bir yer olduğu fikrine varmak gibi.
Uyması kolay olmasa da isabetli bir Dalai Lama öğüdü: "Yanlış ya da zararlı şeyler yapan insanlardan nefret etmemelisiniz; onun yerine onları durdurmak için elinizden geleni şefkat duyarak yapmalısınız—çünkü onlar eylemlerinden acı duyanlar kadar kendilerine de zarar veriyorlar."
Başımıza gelenlerden çok başımıza gelenler karşısında tutunduğumuz tavırların belirleyiciliğine dair bir küçük şiircik: “Bir gemi doğuya gidiyor ve bir diğeri batıya, Esen tıpatıp aynı rüzgarlarla. Demek ki fırtınalar değil yelkenler, Gideceğimiz yeri söyleyenler.”
Tolstoy'un "Bilgelikler Kitabı"nda bir Hint deyişi diye geçen değerli bir söz: "Her sabah uyanıp da kendinize 'bugün hangi iyi şeyleri yapacağım' diye sorarken hatırlayın ki, gurup vakti güneş batarken beraberinde hayatınızın bir parçasını da götürüyor olacak."
Kimseleri kolay beğenmeyen ve kendini doğallıkla başkalarından üstün gören insanları eş ya da arkadaş olarak seçerken dikkatli olmak gerekiyor. Bizimle olmaları bize kendimizi özel, seçilmiş, “üstün” hissettirebilir—lakin bu sağlıksız bir karakter özelliğidir ve er geç patlar.
Zorlandığımız anlarımızda (bizi zorlayan konuda) takdir ettiğimiz, hayran olduğumuz, "kahraman"ınımız bildiğimiz insanları aklımıza getirip "işte bu insana azıcık bile olsa daha fazla benzeyebilmem için önüme çıkmış bir fırsat" diye düşünmek faydalı olabilir.
Laf sokmaca, "bu da sana kapak olsun"lamaca ve benzeri aşağılama içeren iletişim tarzları duygusal olgunluktan uzaklığın ifadesidir. Eleştirilmesi gereken şeyleri saygı ve nezaketle dile getirmeyi seçmek daha sağlıklı bir psikolojiye işaret eder ve işe yaraması daha muhtemeldir.
Merak ve ilgi, hayatın iştahı. O iştahınız ne kadar yüksekse, meraklarınız ve ilgileriniz ne kadar çok, derin ya da anlamlıysa, hayattan o kadar doyum alırsınız.
"Ahmaklar akıllılardan hiçbir şey öğrenmezler, ama akıllılar ahmaklardan çok şey öğrenirler" diye bir söz okudum. Değişik yorumları mümkün olsa da ben en çok şunu düşündüm: Akıllı ve bilge insanların ayırt edici bir özelliği, herkesten ve her durumdan bir şeyler öğrenebilmeleri.
“Anı yaşa” demek, geçmiş ve gelecek üzerine düşünme yetilerine sahip değilmişizcesine yaşamak değil; bu yetilerimizi kötüye kullanmamak—geçmiş veya geleceğe dair zihin yüklerinin altında anın değerini gözden kaçırmamak demek. Zira, mutluluk = hayatın her anının değerini bilmek.
Gerçeği olduğu gibi görebilmek bir cesaret işi. Kendimizi olduğumuzdan aşağı bir yerde konumlandırıp şüpheler ve güvensizliklerle hayatımızın hakkını veremediğimizde cesur değiliz. Ama olduğumuzdan yüksek bir yerde konumlandırıp kusurlarımızı görmezden geldiğimizde de değiliz.
Bazıları bu sebepten diyor ki, olumlu-olumsuz duygu diye ayırmayalım, yapıcı-yıkıcı duygu diye ayıralım. Örneğin biriyle dalga geçerek, onu aşağılayarak gülüp eğlendiğinizde neşeniz “olumlu duygu” kategorisine dahil edilebilir, ama bir anlamda yıkıcı bir duygudur.
Olumsuz duygulara “olumsuz” dememiz hissetmesi hoş olmamalarından—kötü, yanlış ya da (her durumda) zararlı olmalarından değil. Bir sevdiğimizi kaybettikten sonra üzülmek, bir kusur işledikten sonra suçluluk duymak, korkmamız gereken bir yerde korkmak...bunlar hep “olumlu” şeyler.
1969'daki insanlı ilk Ay yolculuğu esnasında bir felaket olsaydı da astronotlar geri dönemeseydi, Başkan Nixon önceden hazırlanmış bu konuşmayı okuyacakmış. Her şey çok farklı olabilirmiş, şükür ki olmamış.
Kaygı, utanç, tükenmişlik gibi pek çok duyguyu daha da zor kılan, bize kendimizi yapayalnız hissettirmeleri. Oysa yaşamış ve yaşayan tüm insanların duygu okyanusunun parçası bu hislerimiz. Farklı coğrafya ve çağlardan o kadar çok insan benzer duyguları yaşıyor ve yaşayacak ki...
Duygularımız bir tür haberci, ibre, alarm: Benzin uyarı ışığı yandığında ya da yangın alarmı çaldığında yapmak gereken nasıl durumu göz ardı etmek yahut sinirlenmek değil de "bu bana ne anlatmaya çalışıyor" diye sorup sonra doğru eyleme geçmekse, aynısı duygular için de geçerli.
Ürünü merak ederseniz, buymuş:
Hem lolipop yemeyi daha temiz, yavaş ve eğlenceli hale getiren, hem de çocuklara paylaşma fikrini aşılayan bir sempatik icat.
Canım benim — brokoliye karşı ben de bu kadar çok iştah duyabilmek isterdim 😀
Kimler komplo teorilerine inanmaya daha yatkın oluyor? Araştırmalara göre, insanlara (ve bilhassa otorite figürlerine) güvenmemeye, düşmanca hisler beslemeye eğimliler; kendini güçsüz/dezavantajlı hissedenler; ve analitik düşünceden çok sezgi ve duygularıyla hareket edenler.
Çok tatlıymış: Angelica Kauffmann'ın (1741–1807) "Penelope at the Loom" (Dokuma Tezgahının Başındaki Penelope) tablosuna modern bir dokunuş.
İngilizler'in sevdiğim, şiirsel bir deyimi: "Storm in a teacup" (çay fincanında fırtına). Küçük bir şeyden büyük fırtınalar koparıldığında; bir olayın anlamı orantısızca büyütüldüğünde; abartılı kaygılar, öfkeler, heyecanlar bunları hak etmeyen yerlere akıtıldığında kullanılıyor.
Güldüğüm küçük zevzeklikler: Normal dağılım ve paranormal dağılım.
Bu başkalarından da duyduğum, kendim de katıldığım bir gözlem: İnsan gençlikte zeka ve türevi zihinsel yeteneklere daha çok değer verip hayranlık duyuyor. Oysa yaşla beraber iyilik, merhamet, insanlık gibi kalbî yeteneklerin önemi daha iyi idrak ediliyor, onlar öne geçiyor.
Internet'ten tatlı anlar.
Popüler dergilerde ve pulp fiction romanlarında çizimlerine sıkça rastlanan Amerikalı ressam Tom Lovell'dan (1909-1997) insana "acaba burada ne oluyor" diye sordurtan, zihninde hikayeler yazmaya iten üç ilginç eser.
Gece 12’ye biz “gece yarısı” diyoruz, başka pek çok dilde de “gecenin ortası” (midnight, medianoche, 한밤중) deniyor ya... Elektrik öncesi dönemde insanların uykusu günbatımı-gündoğumu döngüsüyle daha senkronizeyken 12 gerçekten de gecenin ortasıymış. Şimdi pek azımız için öyle.
Maya Angelou'dan nefret duygusunun yıkıcılığı ve faydasızlığına dair önemli bir söz: "Nefret bu dünyada pek çok soruna yol açmıştır, ama şu ana dek çözdüğü bir tane bile yoktur." (Orijinali: "Hate, it has caused a lot of problems in this world, but it has not solved one yet.")
Bir insanı yakından tanımak isterseniz ona “kimlere hayransın ve neden?” diye sorun. Verdiği cevap o insanın hayatta en çok nelere önem ve değer verdiğinin dışavurumu olacaktır.
İngilizce Ocak ayı anlamındaki "January"nin Roma mitolojisinde başlangıçların, geçişlerin ve (burası önemli) kapıların Tanrısı Janus'tan geldiğini biliyordum. Bugün öğrendim ki, İng. "kapıcı" kelimesine denk gelen "janitor" da Janus'la aynı "janua" (kapı) kökünü paylaşıyormuş!
3) Eğer kendinizi daha faydalı bir ruh haline sokmakta başarılı olamıyorsanız, asla kendinize kızmayın ya da üzülmeyin. Olumsuz duygularınızı şimdilik şefkatle kabullenin. Ama geçici olduklarını bilin ve sizi özyıkıcı davranışlara itmelerinin önünde mümkün olduğunca durun.
Kendinizi olumsuz duyguların pençesinde bulduğunuzda: 1) Bunun açlık, uykusuzluk, hareketsizlik gibi olası fiziksel sebeplerini araştırın. 2) Bu duyguların size ve çevrenize fayda getirip getirmediğini sorgulayın. Zihninizi daha yapıcı duygu ve düşüncelere sevketmeye çalışın.
“Kendimizdeki tek bir kusurun farkında olmak, bir başkasındaki bin kusurun farkında olmaktan daha faydalıdır.” — Dalai Lama
Şefkat, sevgi, hoşgörü gibi duygular (bazılarının sanabileceğinin aksine) zayıflık değil güç ifadesidir — ancak kendini tehdit altında hissetmeyen, korkmayan, zengin ve cömert bir gönülden çıkabilirler.
Moskova'daki Uzayın Fatihleri Anıtı'nın iyice etkileyici bir açıdan çekilmiş fotoğrafı. 1964 yılında dikilmiş bu anıt, 107 metre boyundaymış ve 77 derecelik de bir eğime sahipmiş.
Değerli arkadaşlar, minik ve şahsi bir duyuruda bulunmak istiyorum: Instagram'da aktif olarak kullandığım bir hesabım yok. Benim bilgilerimi ve Twitter'a bazı koyduklarımı kullanarak açılmış bir hesap var. Eğer o hesabı takip ediyorsanız lütfen ben olmadığımı bilin. Sevgiler.
“İyi bir kitap, bir selfie’nin tersidir” diye bir söz okudum demin. Düşününce, kitap okumak hakikaten de kendi (dar) dünyamıza kendi (dar) perspektifimizden bakmanın tersi: Bambaşka hayatlara bambaşka ve zenginleştirici perspektiflerden bakmak.
Sportmenlik ve insanlık dolu tatlı bir an: Artistik buz pateni şampiyonasında partneriyle birinci olan Çinli sporcu Sui Wenjing, fotoğraf çekimi esnasında ikinci ve üçüncü olmuş rakipleri tarafından "yüceltiliyor."
İyi bir hafızaya sahip olmanın sırrı dikkat etmekte, dikkatin sırrı ise ilgi duymakta yatıyor. İlgili ve meraklı insanların hafızaları genelde iyi olurken, sağlıklı olmasına rağmen hafıza sorunları yaşayanlar “kendi derdine düşmüş,” dışarıya verecek ilgisi kalmamışlar olabiliyor.
Daha önce fark etmediğim ilginç bir şeyi fark ettim: İngilizce "honest" (dürüst) sözcüğü etimolojik olarak "honor" (şeref, onur) sözcüğüyle aynı kökten geliyor. Dürüst olmak ve şerefli olmak gerçekten de birbirinden ayrılmaz şeyler.
Bugün "rest of the owl" (baykuşun kalanı) diye komik bir meme'in varlığını öğrendim. Bir şeyin nasıl yapılacağı (örn. bir baykuşun nasıl çizileceği) anlatılırken gayet basit talimatların ("iki tane çember çizin") birdenbire kuantum sıçraması yaptığı anlara istinaden kullanılıyor.
Çocuk resmi gibi başlayıp sonra bir anda şaşırtıcı bir şekilde güzelleşen eser.
Demek bazen geleceği tam isabetle görmek de mümkün: Bir telefon şirketi müdürü 1953 yılında —daha ortada telsiz telefon bile yokken— ileride telefonlardan kaçış olmayacağını, insanların üzerlerinde saat taşır gibi telefon taşıyacağını ve konuşmaların görüntülü olacağını söylüyor.
Şekilsiz desenin belli bir açıdan bakınca kafatasına dönüşmesini buradan izleyebilirsiniz: Tablo hakkında daha fazla (Türkçe) bilgi de burada:
Alman ressam Hans Holbein'ın 1533 tarihli bu eseri (Elçiler, İng. "The Ambassadors") çağının ötesinde bir görsel oyunu barındırıyor: Tablonun alt kısmındaki tuhaf desen belli bir açıdan bakıldığında bir kafatasına dönüşüyor; zenginlik ve kudretin ortasında "ölümü hatırla" diyor.
Hayatta kaybetsek üzüleceğimiz küçük büyük ne varsa, bizim için bir şükran kaynağı olmalı. Hayatımızdaki şeyleri "cepte bilmek" bizi şükretmenin sıcacık duygusundan mahrum bıraktığı gibi, bir gün onları kaybettiğimizde "ah değerini nasıl bilememişim" deme ihtimalimizi de katlar.
Mutluluğun bayağı bir kısmı, ruh halimiz kötüyken de iyi olabilmekte. Bunun için: 1) Olumsuz duyguların hem çok doğal hem de geçici olduğunu içselleştirmek 2) Yüzeyimizde fırtınalar koparken bile derinlerimizde şükran ve ümidin sakin sularıyla temasta kalmayı öğrenmek faydalı.
Latince'den anlamı bizlere çok tanıdık bir deyiş: "Deo volente" — "Tanrı isterse" demek ve tam olarak bizdeki "kısmetse, inşallah, Allah izin verirse" gibi ifadelere denk düşüyor.
Etkileyici: 1972 doğumlu İspanyol sanatçı Sergi Cadenas’ın “Yaşlanmak” isimli eseri.
Yaşadığımız her yeni an ve deneyim daha önce gitmediğimiz bir yer — sanki bir yabancı ülke. Sorsam eminim çoğunuz seyahati seviyorsunuzdur. İşte, hayata da birazcık bu "seyahate çıktım, bakalım başıma iyi kötü neler gelecek" merakı, hevesi ve coşkusuyla yaklaşsak ne güzel olacak.
Normal bir örümcekle değişik uyarıcı maddeler almış örümceklerin ördüğü ağların karşılaştırması. Bize kafeinin de hafife alınmaması gereken bir madde olduğunu hatırlatıyor. (Görsel, Matthew Walker'ın Türkçe'ye "Niçin Uyuruz?" diye çevrilmiş kitabından.)
Bir konudaki eksikliklerimizi tartabilmek için o konuda biraz yetkinliğe sahip olmamız gerekiyor. O olmadığı takdirde, şuursuzlukla özgüven maalesef kolkola geziyor. (Tercüme: "Evet, insan ilişkileri becerilerimin iyi olduğunu düşünüyorum. Bu ne kadar gerzekçe bir soru böyle?")
Şu da hayatın trajikomik bulduğum ironilerinden biri: Daha iyi bir insan olmak için çabalayanlar, genelde daha iyi bir insan olmalarına çok daha az gerek olanlar oluyor.
Kendini başkalarından üstün görmek (sanılanın aksine) mutluluk getirebilecek bir tutum değildir. Çünkü bu bizi diğer insanlardan ayırır, kopartır, uzak hissettirir. Oysa mutluluk bağlanmakta, paylaşmakta, yakın hissetmektedir.
İçimiz nasılsa dışımızı da sıklıkla öyle gördüğümüze dair güzel bir Ralph Waldo Emerson sözü: “Güzeli bulmak için tüm dünyayı da dolaşsak, onu içimizde taşımadığımız sürece bulamayız.”
İngilizce'de "cutting off one's nose to spite one's face" diye komik bir deyim var: "Yüzüne nispet yapmak için burnunu kesmek" diye çevirebiliriz. Öfkeyle, intikam duygusuyla yola çıkıp da karşımızdakinden çok kendimize zarar verdiğimiz özyıkım anlarını betimleyen bir söz.
Dostlar, "başıma acaba ileride kötü şeyler gelecek mi" diye kaygılanmak anlamlı değil. Hepimizin başına kötü şeyler (kaza, hastalık, ayrılık, ölüm vs.) er ya da geç gelecek, çünkü hayatın konsepti bu. Bunu derinden kabullenmek (ironik bir şekilde) kaygılarımızı azaltacak bir şey.
Çok ilginç buldum: Alarmlı saatlerin yaygın olmadığı dönemlerde (en çok da Endüstri Devrimi esnasında) İngiltere ve İrlanda'da profesyonel olarak uyandırıcılık yapan insanlar ("knocker upper"s) varmış. Uyandıracakları insanların camlarına vurur, bazen de kuru bezelye üflerlermiş.
Haz veren tasarımlar: Meşhur bisiklet yarışı Tour de France'ın (Fransa Bisiklet Turu) logosunun içindeki bisiklete binen adam görseli.
Emek vermenin değeri ve değer bilmenin önemi hakkında bir Afrika deyişi: “Başkasının sırtında taşınarak giden, kasabanın ne kadar uzak olduğunu anlamazmış.”
“Benim ağzımdan şimdi çıkacak sözler karşımdakine kendini nasıl hissettirecek? Bu sözler ona ya da ilişkimize iyi gelecek mi, faydalı olacak mı?” — Bu soruları zihnimizde doğal bir filtre haline getirmek, sağlıklı iletişim ve ilişkiler için edinilebilecek en temel becerilerden.
Hoş bir çalışma: Her bir Osmanlı hükümdarının saltanatı sonunda imparatorluk sınırları. (Kaynak:
İşleri erteleme/öteleme hastalığından muzdarip dostların hep hatırlaması gereken: Zor olan şey sıklıkla işi yapmanın kendisi değil, başlamasıdır. Bu konuda önerilen bir teknik, yapmanız gereken şeye "sadece 5 dakika" ayırmaktır. O ilk 5 dakikadan sonra devam eden çok olacaktır.
“Denizatları” — müthiş güzel bir sahne.
Kötü karakterli (bencil, yalancı, ahlaksız, acımasız vs.) insanların güç edinmesi hayattaki pek çok kötülüğün ve acının sebebi. Böyle insanları erken görüp tanımayı öğrenmek ve güç edinmelerinin önünde elden gelen ölçüde durmak çok önemli.
“İnsan, hayallerinin yerini pişmanlıklar alıncaya dek yaşlı değildir” — John Barrymore (1882-1942)
Hiçbirimiz problem istemiyoruz, “keşke problem çıksa” diye geçirmiyoruz içimizden, ama (çoğumuz) büyümeyi, olgunlaşmayı, bilgeleşmeyi istiyoruz. Problemleri gelişmek, ilerlemek için bir araç olarak görmek mümkün oysa—tıpkı matematiği ilerlesin diye “problem” çözen çocuklar gibi.
Tevazu (ya da alçakgönüllülük), iyi/başarılı/yetenekli olduğumuz konularda öyle değilmişiz gibi tavırlar takınmakta değil: Başkalarından daha iyi olduğumuz alanlar var diye kendimizi herkesten farklı ve üstün görmemekte, ona göre ayrıcalıklı davranış hak ettiğimizi düşünmemekte.
Harriet Lerner’ın sözünün orijinali: “Everything that can be said can be said with kindness.” — “Söylenebilecek her şey iyilikle söylenebilir” diye de çevirebiliriz.
Psikolog yazar Harriet Lerner'ın sevdiğim bir lafı: "Söylenebilecek her şey, nezaketle söylenebilir." Laf sokma, had bildirme ve türevi davranışlar inanıyorum ki iyi yönde bir değişim yaratmaktan çok egolarımıza hizmet işlevi görüyor.
Bizi şu andan çıkartıp her şeyin yumuşak, sakin, pastel ve dantelli olduğu bir başka aleme fırlatan bir eser —Amerikalı ressam William Merritt Chase'e (1849-1916) ait tablonun ismi "A Friendly Call" (Dostça Bir Ziyaret).
Alcott'un dizelerinin Türkçe'si: "Küçük bir krallığım var / İçinde düşünce ve duyguların barındığı / Ve çok zor buluyorum ben / Onu iyi yönetme vazifesini."
Bu twiti "Küçük Kadınlar"ın yazarı olarak tanıdığımız Louisa M. Alcott'un şu dizelerinden esinlenerek yazdığımı da eklemek isterim: "A little kingdom I possess / Where thoughts and feelings dwell / And very hard I find the task / Of governing it well."
Zihnimiz, içinde duygu ve düşüncelerimizin yaşadığı, sırf bize ait bir krallık gibi. Lakin bu krallığı iyi yönetmek dünyanın en zor işi. Mütemadiyen üzüntü, öfke, arzu gibi ordular tarafından istila edileni de var; halkın kraldan hiç hazzetmediği, onu sürekli eleştirdiği de...
İyi bir ebeveyn, iyi bir sevgili/eş ve iyi bir lider olmak için hep hatırlamamız gereken: İyi bir ilişkide karşımızdakinin iyiliği ve gelişimi önceliklidir. Kötü ilişkilerde ise "benim istediğim gibi olsun ve davransın, benim kontrolümde olsun" arzusu egemendir.
Mutluluk ve huzur, “hayat bana ne verecek”ten çok “ben hayata ne vereceğim” sorusunda yatıyor. Hayata karşı alacaklı değil verecekli tavrına girmek, “dünyayı azıcık bile olsa daha iyi bir yer haline getirebilmek için ben ne yapabilirim” diye sormak ruhumuza şifa verecek şeyler.
Zorluğu, iyiliğimizi isteyen bir dost gibi görmenin faydaları üzerine bir Rainer Maria Rilke (1875-1926) sözü: “Yapmamız gereken, zoru sevmek ve onunla baş etmeyi öğrenmektir. Zorluğun içinde dost güçler, üzerimizde çalışan eller vardır."
Bayıldım: Yaya geçidi tasarımı romantik bir ruha düşünce (Rusya'danmış.)
Açmayan bir çiçeğe kızmayız, bağırmayız, küsmeyiz. Açmak için neye ihtiyacı olduğunu düşünüyorsak (su, besin, güneş) becerebildiğimiz ölçüde ondan veririz. İşte, hayatımızın “açmadığımız” dönemlerinde bizim kendimize yaklaşımımız da aynı sevgi ve özen dolu bahçıvan tavrı olmalı.
Taşıdığı sevgi ve sıcaklıkla içimizi eriten görüntüler: Doğduktan sonra annesi tarafından terk edilmiş ve zatürreyken bulunmuş bir yaşındaki şempanze yavrusunun hastayken kendisine bakmış veterinerleri gördüğündeki tepkisi.
Kırılganlıktan uzak bir egoya sahip olmak, kendimizi (elden geldiğince) koşulsuz sevmek ve kendimize karşı şefkatle dolu olmak, mutluluğun gereklerinden. Kırılgan bir ego, başkalarını da gerçekliği de hep kendi ihtiyaçlarına uydurmaya çalıştığından, haliyle sık çatışma yaşıyor.
Kimi zorlu anlarımızda bize yardımcı olacak bir düşünce idmanı şudur: “Ya şu an her şey olması gerektiği gibiyse?” Bu idmanın gayesi bizde boyun eğiş ve kadercilik değil, kontrol ve ümit hissi uyandırmaktır. “Bundan en iyi ne doğabilir”i düşündükçe en yapıcı tepkilere yaklaşırız.
Gerçekçi tabloları ve kırmızı tonlara düşkünlüğüyle tanınan Çinli ressam Wang Yi Dong'dan (doğumu: 1955) insanı bambaşka alemlere taşıyan, hayallere sürükleyen bir eser. O mektupta neler yazıyor acaba?
Hayatta bize anlamlı ve önemli gelen hedeflerimiz varsa, bu beraberinde gerginlik, stres ve zorlanmayı muhakkak getirecektir. Hedef sahibi olmanın bu kaçınılmaz bedelini kabullenip olumsuz duygu toleransımızı arttırdıkça hem hedeflerimizde ilerleriz, hem de duygusal terbiyemizde.
Nihayetinde herkesin her şeyi söyleyebileceğini, esas önem taşıyanın sözlerimiz değil eylemlerimiz olduğunu hatırlatan meşhur Ralph Waldo Emerson (1803-1882) sözü: "Yaptıkların o kadar yüksek sesle konuşuyor ki, ne söylediğini duyamıyorum."
Kendimizde değiştirmek istediğimiz özellikler olabilir. Fakat bu değişimin başlangıç noktası her zaman kabulleniş, anlayış ve şefkat olmalıdır. Kalıcı barışın yolu nasıl savaştan geçemezse, mutlu ve huzurlu bir geleceğe giden yol da kendimize karşı nefretten, tiksintiden geçemez.
Değiştiremeyeceğimiz şeylerle savaşa tutuşmanın beyhudeliği ve psikolojimize faydasızlığı hakkında Amerikalı şair Henry Wadsworth Longfellow’dan (1807-1882) tatlı bir söz: “Nihayetinde, eğer yağmur yağıyorsa yapılacak en iyi şey onu yağmaya bırakmaktır.”
Duygusal olgunluğun temel bir şartı, duyguların geçiciliğini kavramış olmaktır. Misal şu an kendimizi düşük hissediyor olsak bile, duygu konseptinin doğası gereği bu ilelebet sürmeyecektir. Bunu bilmek, zorlu anlarımızı kendimize çok daha az hasar vererek atlatmamıza imkan tanır.
"Astroturizm" diye yeni bir trend çıkmış: Göğün geceleri kapkaranlık olduğu, yıldızların çok iyi seçilebildiği yerlere (dağlara, milli parklara vs.) yapılan yıldız gözleme seyahatleri anlamında. (Bundan bir 100-140 yıl evvel yaşasak hepimiz istemeden astroturist olacaktık oysa.)
Bugün de bunu öğrendim ve “elbette ya” dedim: “Sekreter” kelimesi İngilizce “secret”(sır) kelimesiyle aynı kökten geliyor ve “sırların emanet edildiği kişi” anlamında. İlk olarak kralların, güçlü insanların yazışmalarını yapan, kayıtlarını tutan insanlara denmiş nitekim sekreter.
Bir hedefe ne kadar adanmış olduğumuzu anlamanın yolu, o hedefin duygu, düşünce ve en çok da eylem dünyamızı ne sıklıkla ziyaret ettiğine bakmak. Ayda yılda bir ziyaret edenine yine hedef diyemiyoruz; dilek diyoruz.
Hedeflerimize ulaşacak mıyız ulaşmayacak mıyız? Araştırmalar gösteriyor, çok da şaşırmıyoruz ki, bunun temel belirleyicilerinden biri hedefimize adanmışlık düzeyimiz. Adanmışlık olmadığında hedef diye bir şeyden bahsedemiyoruz; ancak dilekten, arzudan, hayalden bahsedebiliyoruz.
Tayland’ın Myanmar sınırı yakınlarında bir mayına bastıktan sonra ön bacağını kaybeden fil Motala’ya prostetik bacak takılırken... Şunu düşündürttü bana: Korkular yerine sevgileri beslemeliyiz ki (içimizde ve dışımızda), mayın döşeyenlerimiz değil prostetik takanlarımız artsın.
Dizi seyretmeyi abartmamak, tadında bırakmak gerektiğine olan inancımı da not düşerekten şu listeyi paylaşmak isterim — 21. yüzyılın en iyi 100 dizisi:
Traktör sözcüğü, Latince "çekmek" anlamındaki "trahere"den geliyor ("çeken makine" yani). İşin ilginçliğine bakın ki, İng. dikkat dağılması anlamındaki "distraction" da aynı kökene sahip (dis+trahere). Buna göre, dikkat dağılması = olduğumuz yerden uzağa, faklı yerlere çekilmek.
Hayatın acıklı ironilerinden birini betimleyen, düşündürücü bir söz: “Kendi kendine kalmaya dayanamayan insanlar, genelde birlikte olması en keyifsiz insanlardır.” — Albert Guinon (1863-1923)
Bu da maymunun annelikten bezmişi, ebeveynlik konusunda kendini biraz geliştirmesi gerekeni 😄
Karikatürdeki Paul Cézanne tablosu "Elma Sepeti"nin (1895) orijinalini de buraya iliştireyim yeri gelmişken.
Güldüm: "İnsanlar şu an ne yediğimi bilmeliler!" — Bir Instagram atası olarak Paul Cézanne.
Saygı görmemek, küçümsenmek, hor görülmek... Bunlar hayattaki en yaralayıcı, en örseleyici deneyimlerden ve dünyadaki pek çok acı ve kötülüğün de kaynağı. Birbirimizi hor görme eğilimlerinin yerini daha yapıcı eğilimlere bıraktığı gün, dünyanın da iyileşmeye başladığı gün olacak.
Pek tatlıymış: Kucağında ufacık evladıyla durmuş çiçek koklayan bir wallaby (kangurugiller familyasından bir hayvan kendisi).
"En mutsuz olduğunuz anlarda, dünyada sizin için yapacak bir şeyler olduğuna inanın. Bir başkasının acısını tatlılaştırabildiğiniz sürece, yaşam boşa geçmiyor demektir." — Helen Keller (1880-1968)
Bu sahne 2015 yılında yaşanmış. Daha fazla bilgiyi buradan da okuyabilirsiniz: (İngilizce)
70 yaşındaki Gunhild Swanson, 30 saatte bitirilmesi gereken 100 millik (yani 161 km'lik) ultramaratonu sürenin dolmasına saniyeler kala bitirip herkesi coşku ve ilhamla doldururken. 70 yaşındaki bir kadın 100 mil koşuyorsa, bence biz de bize zor gelen bir şeyleri deneyebiliriz 😊
Aklıma şu soru geldi demin: Biçki-dikiş-moda dergisi Burda'nın ismi nereden geliyordu? Alman kökenli olduğunu biliyordum derginin, ama Burda kelimesinin Almanca bir anlamı yoktu. Araştırınca gördüm ki, Burda'nın yayıncısı Franz ve Aenne Burda'nın soyadından geliyormuş meğer.
"Sabahları, dünyayı iyileştirmek arzusuyla dünyanın tadını çıkartmak arzusu arasında kalmış bir şekilde kalkıyorum. Bu, günü planlamayı zorlaştırıyor." — E. B. White (1899-1985)
Değerli dostlar, bu tweet'in altı benim için bir cennet bahçesine döndü — öylesine güzel, öylesine keyifli. Ve daha paylaşılanların tümüne bakamamama rağmen o kadar çok şey öğrendim ki! Umarım sizler de aynı hisleri yaşıyorsunuz. En derinden minnet hislerimi kabul edin lütfen 🌺
Dostlar, fark ettim ki, çiçek isimleri konusunda bilgi eksiğim var; oysa müthiş bir güzellik ve sevinç kaynağı çiçekler hayatta. Arzu ederseniz fotoğrafıyla beraber sevdiğiniz ya da paylaşmak istediğiniz bir çiçekle cevap verin, buralar çiçek açsın, hepimiz de beraber öğrenelim.
Psikolojide, hafızanın ruh haliyle uyumlu çalışması prensibi vardır (“mood-congruent memory”). Örneğin, üzgün olduğumuz anlarda aklımıza üzücü anılar daha fazla üşüşür. Bu prensibin çok iyi farkında olmak ve depresif anlarımızda bizi daha aşağı çekmesine izin vermemek gerekir.
Yanlış bilginin daha fazla yayılmaması için bu orijinal tweet’i sileceğim arkadaşlar. Bu da bana iyi bir ders oldu 😀 Sevgiler.
Arkadaşlar, tüm uyarılar için çok teşekkürler. Biraz daha araştırdım (ki keşke bunu baştan yapsaydım), bu bir CGI (yani bilgisayarla yaratılmış efekt). Orijinali de şurada: Yaydığım yanlış bilgi için çok özür dilerim. Bir daha çok daha dikkat edeceğim.
Arkadaşlar, bu benim hakimiyetim olan bir konu değil ama bu telefonun daha önce başka "mucizevi" görüntülerini görmüştüm. Zoom'u yapay zeka ile birleştiriyor diye de okumuştum. Konu hakkında uzmanlığı olan bir dost kesin yanlışlık varsa lütfen düzeltsin beni, hepimiz öğrenelim.
Bugün öğrendim ki, “arkadaş, ahbap, yol arkadaşı” gibi anlamlara gelen companion sözcüğü (ya da Fransızca “copain”, İspanyolca “compañero”) birlikte ekmek paylaşmak (com+panis) kökünden geliyormuş. Yani, bir nevi “ekmekdaş”lık.
Ormanda, ağaçlık yerde ateş yakarken dikkatli olmanın önemini vurgulayan hoş bir kamu spotu.
Başarı için, sabır ve sabırsızlığın özel bir karışımıyla hareket etmek gerekiyor: Tohum atmak konusunda atik ve sabırsız, hasat beklemek konusunda sakin ve sabırlı.
Deprem, elbette keşke olmasa, ama bir kere oldu mu, akabinde daha sağlam, daha dayanıklı yapılar dikme imkanı verir. Şahsi travmalarımız da deprem gibidir: Sonralarında yıkılmış dünyamızı yeniden kurmak, içimize daha güçlü ve dirençli psikolojik yapılar inşa etmek mümkündür.
Temel bir kişisel gelişim alıştırması: Zihninizden gün içinde geçen düşünceleri takibe alın ve içlerinde faydasız/zararlı olanları özellikle fark etmeye çalışın. Fark ettikten sonra kendinizi hiç yargılamayın, sadece "bunun yerine daha yapıcı acaba ne düşünebilirim?" diye sorun.
Hem ilginç, hem de komik: Yürüyen bir kırkayağın gölgesi. (Bu arada kırkayağa İngilizce'de "millipede" deniyor, ki Latince "bin ayak" kelimesine tekabül ediyor bu. "Lafın tadı ancak mübalağayla çıkıyor" ekolünden ataların hediyesi bir etimoloji olsa gerek.)
Ben bunu şuna benzetiyorum: Hani bazen gün boyunca yapmamız gerekenler konusunda kaygılanır, onları gözümüzde büyütür, "nasıl olacak" diye kendimizi yeriz; ama sonunda bir şekilde hepsi olur, biz de "keşke kendimi o kadar hırpalamasaydım" deriz ya... Hayat da biraz öyle sanki.
Yaşlı insanlara "genç halinizle konuşabilseniz ona ne söylemek isterdiniz" diye sorduklarında sık verdikleri bir cevap: "O kadar çok kaygılanmana gerek yok."
Kendi doğamıza ve yeteneklerimize uygun ortamı bulabilmenin önemine dair hoş bir söz, Orison Swett Marden’den (1848-1924): “Hiç kimse, kendi yerini bulana değin olabileceği kadar başarılı olamaz—raylar üzerinde çok güçlü, ama başka her yerde son derede güçsüz bir lokomotif gibi.”
Hedeflerimiz ve hayallerimiz ufuk çizgisi gibidir; biz ilerledikçe onlar da ilerler (ve ilerlemelidirler de). Hal böyle olunca, tatmin ve mutluluk hissetmek için ufuk çizgisiyle aramızdaki mesafeye değil, yola ilk çıktığımızdan beri katettiğimiz mesafeye bakmamız daha doğru olur.
Amerikalı çiftler nerede, nasıl tanışmışlar? Tanıştıkları yıla göre bir döküm. Kırmızı çizgi, elbette "online". (Kaynak:
"Zaman, en çok istediğimiz ama en kötü kullandığımız şey." — William Penn (1644-1718)
Ne güzel bir fikirmiş: Ayın suretinin yapbozu, 1000 parçalık. (Bilgisi burada:
Yüksek empati düzeyimiz bize insanların acıları karşısında fazla üzüntü ve stres olarak dönüyorsa, bu konuda çalışmamız gerekir. Başkalarının acılarını onlar gibi hissedebilmek önemlidir, fakat daha önemlisi bu acıyla felç olmak yerine yapıcı ve yardımcı tutumlar içine girmektir.
“Ben bu dünyadan, dosttan düşmandan, aldım payımı gidiyorum.”
Finlandiya pasaportlarının içine yerleştirilmiş tatlı oyunlar.
Deniyor ki, dünyada şu ana değin yaklaşık 107 milyar insan yaşamış. Benim için şu bir cennet tanımı olabilirdi mesela: Tüm bu 107 milyar insanı tanımak, hikayelerini dinlemek, hayatlarını öğrenmek ve psikolojilerini anlamak...
Dünyaya alışık olmadığımız perspektiflerden bakmanın zevki — Çinliler'den (kendilerini biraz daha merkeze almış) bir dünya haritası.
“Hayatta olmak istediklerim”de bugün: Avustralya karlarında arkadaşlarıyla beraber sek sek seken bir kanguru.
"Gelecekteki siz"i, büyütmekte olduğunuz çocuğunuz gibi düşünün. Şu anki seçimlerinizle (yaptıklarınız ve yapmadıklarınızla) onun sonuçlarını belirliyorsunuz. Ona iyi bir gelecek hazırlamak sizin ellerinizde. Size muhtaç bu çocuk için elinizden geleni yapmaz mıydınız?
Hayatınızda hiçbir dışsal faktörü değiştirmeden daha mutlu olmak isterseniz (bugün) şunu deneyin: Gözünüzün değdiği en sıradan şeylerin bile (duştaki şampuan, yediğiniz domates, bindiğiniz asansör) kıymetini düşünün, değerlerini teslim edin, hayatınızda oldukları için şükredin.
İngilizce'de sevdiğim ifadelerden biri: "To come naturally to someone." Bir şey (diyelim matematik, ya da yemek yapmak, ya da insanları sevmek) birine "comes naturally" dediğimizde, o kişiye onu yapması kolay geliyor; doğası gereği onu yapmaya bir yatkınlığı var demiş oluyoruz.
Kendinizi bir süredir en dipte olmasa bile aşağılarda hissediyorsanız, şu iki muhtemel sebebi araştırabilirsiniz: 1) Hayatınızda içtenlikle benimsediğiniz, size anlamlı ve değerli gelen hedefleriniz yok. 2) Varsa bile, o hedeflerde bir türlü ilerleme sağlayamıyorsunuz.
Özgüven sorunu yaşayan dostlar hep hatırlasın isterim: Bazılarının narsisist bir özgüvenle herkesten üstün olduklarına inanmaları nasıl onların gerçekten de üstün olduğuna dair herhangi bir kanıt oluşturmazsa, sizin değersizlik ve aşağılık hislerinizin de bir kanıt değeri yok.
Kimin aklına neden geldiği belli olmayan bir tatlı neşe: Işıktan harf fırlatan klavye.
Zorlandığımız, sorunlarla boğuştuğumuz dönemlerimizde kendimize hep hatırlatmamız gerekenler: 1) Elbette bu da gelip geçecek. 2) Hayatımda iyi giden şeyler de var. 3) Yardım isteyebilirim (aile, arkadaşlar, profesyoneller) 4) Bundan önce de üstesinden geldiğim zorluklar oldu.
Araştırmalara göre insanlar hakkındaki izlenim ve yargılarımız iki temel eksen üzerinde şekilleniyor: 1) Sıcaklık (“Bu insan sıcak, iyi, güvenilir, yardımsever vs. bir insan mı?”) 2) Kapasite (“Bu insan becerikli, zeki, iş bitirici, yetenekli, başarılı vs. bir insan mı?”)
Abartılı bir tatlılık: İtalya'da koyunlar yüksek yüksek tepelerden yaylalara inerken, bu seyahati kendileri yapacak güçte olmayan kuzucukları cepli özel battaniyeleriyle taşıyan eşekler.
Hiç kimse mükemmel olmadığı için, bir ilişkiye girdiğimizde belli bir sorun ve kusurlar kümesine evet demiş oluyoruz. Burada mesele, bu kümenin bizim için katlanılacak, başa çıkılacak düzeyde olup olmadığı. Fikrimce en fena kümeler, bencillik, ahlaksızlık ve türevlerini içeriyor.
Berlin'de bir sitenin (Minecraft esintili) bahçe tasarımı. Ben sevdim.
Kimilerimizde işe yarayabilecek bir küçük psikolojik hile: Yapması gözünüzde büyüyen (ama için için küçük olduğunu bildiğiniz) bir işin küçüklüğüne ikna etmeye çalışmayın kendinizi. “Aslında bu gerçekten de zor bir şey, ama ben bunu yapabilecek güçteyim” yolundan gidin.
Gölge oyunlarını öğrenmek için hiçbir zaman geç değil. İşte rehberimiz.
Genel olarak, kendimizi kötü hissettiğimizde kısa vadede keyif verecek şeyleri yapmaya yöneliyoruz—kendimizi iyi hissettiğimizdeyse daha az keyifli, ama uzun vadede faydası olacak şeylere. Olumlu duyguları daha sık yaşayan insanların daha başarılı olmasının sebeplerinden biri bu.
Alkışlanası: Çok basit ama ziyadesiyle iş kolaylaştıran bir icat.
İngilizce'de "penultimate" diye sevdiğim bir kelime var: "Sondan bir önceki" anlamında. Latince "paene" (neredeyse) ve "ultimus" (son) sözcüklerinden türemiş. "Neredeyse son", "sondan bir önceki" olmuş yani. Benzer şekilde, peninsula (yarımada) neredeyse-ada demek (paene+insula).
Bir macera sporu olarak kameramanlık.
Düşününce, her birimiz geçmişle gelecek arasında bir köprüyüz. Geçmiş nesillerden el alıp gelecek nesillere el veriyoruz. Gayemiz, olabileceğimiz en iyi köprü olmak olsun o zaman!
İngilizce’de eksikliğini hissettiğim bir başka güzel Türkçe ifade: “Hayırlısıysa olsun” — İstediğimiz her şeyin bize illa da iyi gelmeyeceğini bilgelikle teslim eden, isabetli bir şerh düşen temenni.
Yaratıcı, eğlenceli, "aferin" dedirtici: Toronto Karate Akademisi'nin ayaklı reklam panosu.
Çok tuhaf, ama böyle bir şey de varmış: Yürüyüş bantlı bisiklet.
Bugün de içimizi bu çılgın performans ve güzel görüntüler açsın.
Bildiğiniz büyü. ("Moiré pattern" diye aratınca, bu tekniğin benzer ama daha az etkileyici örneklerini görebilirsiniz).
Mutsuz, tehlike çanının çaldığı evliliklerde ise bunun tersi olur. İyi davranışlar dışsal ve geçici sebeplere yorulur (“Bana hediye mi almış, kimbilir ne kusur işledi de kendini affettirmek istiyor”), kötü davranışlarsa içsel ve kalıcı sebeplere (“korkunç karakterli bir insan”).
Mutlu evliliklerde/ilişkilerde karşı tarafın iyi davranışları genelde kalıcı ve içsel sebeplere atfedilir (“Bana hediye almış, çünkü harika bir insan”), kötü davranışlarıysa geçici ve dışsal sebeplere (“Bana sesini yükseltti, çünkü kötü bir gün geçirmiş”).
Tek hücreden doğuma — bir küçük görsele ne çok bilgi sığabiliyor bazen, insan hayran oluyor.
Kaynak:
Duygular genelde iki boyutta sınıflandırılır: 1) Pozitiflik-negatiflik 2) Enerji/heyecan düzeyi (örneğin huzur, coşkuya göre daha sakin bir duygudur). Araştırmacılar insanlara sorup 33 emoji'yi bu iki boyutta sınıflandırmışlar. (Yatay eksen: pozitiflik; Dikey eksen: Heyecan)
Berlin'deki bir sanat müzesinde (Berlinische Galerie) görme engelliler için "dokunmalı" versiyonu da bulunan tablolar.
“Daha yağmurlu bir Pazar öğleden sonrasında kendilerini nasıl oyalayacaklarını bile bilmeyen milyonlarca insan ölümsüzlüğü arzuluyor” — Susan Ertz
Ruh sağlığının bir ölçütü de şudur: Duygu ve düşüncelerimizin mesaisini ne ölçüde geleceğimize ve üzerinde kontrolümüz olan meselelere ayırıyoruz; ne ölçüde geçmişe ve değiştiremeyeceğimiz şeylere? Değiştiremeyeceğimiz şeylere fazla takılmamayı öğrenmemiz çok faydamıza olur.
Ürkütücü ve gizemli bir güzellik: Polonya'nın kuzeybatısında, Almanya sınırı yakınlarındaki "Eğri Orman" (Lehçe: Krzywy Las). 1930'lu yıllarda dikilmiş bu çam ağaçlarındaki tuhaf kıvrımlara neyin sebep olduğu hala çözülememiş.
Şu tarz şarkı isimleri ve sözleri örneğin kastettiğim: Bir Demet Yasemen, Benim Güzel Manolyam, Her Yerde Kar Var, O Ağacın Altını, "Deniz ve mehtap, sordular seni, neredesin?", "düşen bir yaprak görürsen beni hatırla demiştin"...
Doğadan kopuşun kültüre yansımasını gösteren bu araştırmayı Türkçe için yapmış olmasak da, özellikle eski Türkçe şarkıları dinlerken doğa kelimelerini ve referanslarını hep fark ediyorum ve bu bulgunun Türkçe'de de geçerli olduğundan pek şüphem yok.
İkiz kardeşimle yaptığımız bir araştırmada göstermiştik ki, 20. yüzyılın ilk yarısından ikincine Amerikan kitaplarında, hit şarkılarında ve IMDb film özetlerinde doğaya ilişkin kelime kullanımı (çiçek ve kuş isimleri; dağ, deniz, ay gibi genel kelimeler) net bir şekilde azalıyor.
Sesler için “çok yükselmek”, dedikodular için “herkes tarafından duyulmak” manalarındaki “ayyuka çıkmak” deyimi, meğer Arapların Auriga takımyıldızının en parlak yıldızı Keçiyıldızı’na (Capella) Ayyuk demelerinden ve onu göğün en yüksek noktası, tepesi addetmelerinden gelirmiş.
İşitme engelli küçük kıza işaret diliyle “Happy Birthday” şarkısını söyleyerek hem küçük kızı, hem de bizi mutlu eden garsonlar.
Hüznün fotoğrafı: İran'da erkeklerin oynadığı maçlara kadınların katılması yasak olduğundan, tuttuğu futbol takımını stadyumun dışından destekleyen kadın. Kadınlarla erkeklerin aynı özgürlüklere sahip olmamasının bir topluma asla iyi gelmeyeceğini görememek nasıl bir miyopluktur.
“Sayılarla boyama” — bunu çalışıp, öğrenip sonra da uygulayarak etrafınıza (bilhassa da çocuklara) neşe saçan bir insan olmak mümkün.
Dünyaya gözlerini yepyeni açmış bir küçük kaplumbağacık.
Değişik ülkelerde çocuk ölüm oranlarıyla doğurganlık arasındaki ilişkiyi zaman içinde gösteren hoş bir çalışma. 1850’den günümüze ülkeler net bir şekilde grafiğin az çocuk ölümü/az doğurganlığı temsil eden sol alt köşesine göç ediyor.
Belçikalı sokak sanatçısı ROA'nın Amerika'nın Atlanta şehrine kondurduğu bir hoşluk.
Font klasiği “Times New Roman”ın 1932 yılında ilk defa okuyucu önüne çıktığı an. İngiliz The Times gazetesi kendisi için özel yaratılmış bu fontun kolay okunurluğunu övüyor, yazının ikinci sütununda eski fontlarını kullanarak “bakın, bu yenisi çok daha iyi değil mi”ye getiriyor.
Kullanıldıkça Fuji Dağı görünümüne bürünen tatlı silgi.
Cinsel yönelimin en temel belirleyicisi genler ve doğum öncesi (prenatal) evrede maruz kalınan hormonlar. Ve eşcinsellik yüzlerce hayvan türünde de gözleniyor — Romeo ve Juliet adı verilmiş ama sonra eşcinsel oldukları anlaşılmış Boston Public Gardens'taki bu dişi kuğu çift gibi.
Mutluluk başka şeylerin yanısıra "değer vermek"te. Bir şeye değer vermek demek, ona saygıyla yaklaşmak ve onda bir güzellik, bir potansiyel, bir "değer" görmek demek. Kendimize, başkalarına, işimize ve hayatın her ayrıntısına değer verdiğimiz ölçüde mutluyuz.
Amerika’nın Güzin Ablalarından Ann Landers’ın bir okuyucusunun “evli olan sevgilim boşanınca onunla evleneyim mi?” mealli sorusuna verdiği klasikleşmiş cevap: “Eğer karısını aldatan bir adamla evlenirsen, karısını aldatan bir adamla evlenmiş olacaksın.”
Anlatmak ve anlaşılmak arasındaki derin uçurum.
Harika: Bir organ bağışı komitesinin ödül kazanmış logo tasarımı.
Bu araştırma hakkında daha fazla bilgiye buradan erişebilirsiniz:
Gallup'un 140+ ülkede gerçekleştirdiği "Duygusal Hava Durumu" araştırmasında Türkiye "dün yeni bir şey öğrendiniz ya da yaptınız mı?" sorusuna yalnızca %26 oranında "evet" diyerek son 5'e girdi. Bu, hem duygusal sağlığımız, hem de toplumsal gelişmemiz açısından kaygı verici.
"Koşu yarışına çıkmak istiyorum, ama kostümle çıkıp hem kendime hem etrafıma neşe ve cicilik saçmak istiyorum" derseniz, işte size enfes bir fikir.
İkinci Dünya Savaşı sırasında Müttefik Devletler tarafından kullanılmış oyunlu bir propaganda: Katlayın ve bulun, beşinci domuz nerede?
Mutluluk için iki beceri çok önemli: Bir, iyi gidene odaklanabilmek; iki, iyi gideceğe odaklanabilmek. Birincisi şükretmekle gösteriyor kendini; ikincisi ümit ve sebatla.
İyiymiş: Bir reklam nasıl çekiliyor?
İyi bir dinleyici, arkadaş, terapist olmak...
Bisiklete binmeyi öyle çok sevmek ki...
Daha fazlasını görmek isterseniz, kaynak video burada:
"Ziraat konusundaki cehaletimi gidermeye devam ediyorum" serimden: Badem hasadı (yahut "yağdır Mevlam badem").
Ludwig Wittgenstein'dan inandığımız şeyler sözkonusu olduğunda hatalarımızı görmenin ne kadar zor olduğuna dair bir söz: "Eğer 'yanlış bir şekilde inanmak" anlamına gelen bir fiil olsaydı, bunun anlamlı bir şimdiki zaman birinci tekil şahıs çekimi olmazdı."
"Eğer ki düşmanlarımızın gizli tarihini okuyabilseydik, her birinin hayatında tüm kinimizi yatıştırmaya yetecek ölçüde keder ve acı bulurduk." — Henry Wadsworth Longfellow
Belçika'da yayınlanmış çarpıcı bir Alzheimer farkındalığı ilanı. (Diyor ki, "Bugün 85,000 Belçikalı gazetelerinde ne okuduklarını hatırlamayacak. Onlara destek olalım.")
"Eğer yeterince uzun süre kendinizi kötü hisseder ya da kaygılanırsanız bunun geçmişteki ya da gelecekteki bir olayı değiştireceğine inanıyorsanız, o zaman siz başka bir gerçeklik sistemi olan başka bir gezegende ikamet ediyorsunuz." — William James
Harika grafitiler serisinden.
2008 Pekin Olimpiyatları’nda altın madalya kazanan Avusturyalı (ama Almanya adına yarışan) halterci Matthias Steiner’in müthiş sevinci ve akabinde podyuma bir sene önce trafik kazasında kaybettiği eşinin fotoğrafıyla çıkması. Evet, biraz duygulandık.
Terzi kuşunun adının nereden geldiğini merak edenler için: Huzurunuzda bitki lifleri ve yapraklardan kendine yuva diken bir çalışkan terzi.
Cin gibi çocuklar: Ünlü bilim insanlarının çocukluk fotoğrafları.
"Örümceksem ben de Eyfel Kulesi dikmeye özenemez miyim?" (Fotoğrafçı: Craig P. Burrows)
Tayland'da fillerin kutsal sayıldığını biliyordum da, Tayland'ın şeklinin bir fil kafasına benzetildiğini (hafif andırıyor diyelim) yeni öğrendim, pek tatlı buldum.
Böyle bir konseptin varlığını bugün ilk defa öğrendim ve çok hoşuma gitti. Benim gibi evvelden denk gelmemişler için: Renkli sudoku.
Bugün de bunu öğrendim: Dünyada havaalanı olmayan 5 ülke varmış; onlar da Andorra, Liechtenstein, Vatikan, San Marino ve de Monaco.
“Kırk yaş, gençliğin yaşlılığıdır; elli yaş, yaşlılığın gençliği.” — Victor Hugo
Teknolojinin yine büyülediği bir an: Arkadan bakınca şeffaf televizyon.
İçine hayat üflenmiş Mona Lisa: Samsung'un Yapay Zeka laboratuarlarında geliştirdiği fotoğraf canlandırma tekniğinin insana değişik duygular yaşatan bir örneği.
“Vücut için sağlık neyse, ruh için de erdem odur” — François de La Rochefoucauld
“Bütün büyük dinlerin maksadı dışarıya büyük tapınaklar inşa etmek değil, kalplerimizin içine iyilik ve merhamet tapınakları inşa etmektir.” — Dalai Lama
Çok basit ama eğlenceli bir oyuncak.
“Bakın, 1-2-3 deyince koşmaya başlayıp hep beraber bırakıyoruz kendimizi suya, tamam mı?”
Geometrinin hipnotik keyfi: Üçgen, dörtgen, beşgen, altıgen (ve o şekilde giden) rotalarda geziye çıkmış noktaların yolculuklarına tepeden bir bakış.
Gelin dünyayı baştan yaratalım, ama ekonomisi en küçük ülkeden en büyüğüne giden bir sırayla.
Dünyanın en düşünceli sokak lambası.
"Gaslighting": Manipülatif bir taktik, bir tür psikolojik istismar — birini akıl sağlığından, hafızasından, algısından şüpheye düşeceği şekilde yalanlara boğmak. 1944 tarihli "Gaslight" filminden geliyor kavram.
“Felsefi bir tartışmada, kaybeden taraf en fazla şey kazanandır, çünkü en çok şey öğrenmiş olan odur.” — Antik Yunan filozofu Epikür’den öğrenmenin ve gerçeğe yaklaşmanın nasıl egonun zaferlerinden daha değerli olduğuna dair bir güzel söz.
Bilenler biliyordur, ama ben biraz geç de olsa şu an fark ettim/öğrendim ve sevindim: "Teşrif etmek" fiili şeref kelimesiyle aynı kökten geliyor (nitekim "şereflendirmek", "şeref vermek" anlamında).
Araştırmalar bize İnternet trollüğünün sadistik karakter özelliğiyle çok yakından ilişkili olduğunu gösteriyor. Empati düzeyi düşük bu kişiler, başkalarının acı çekmesinden görece az rahatsızlık duyuyor ve etrafa verdikleri zararı çok minimal bir şeymiş gibi algılıyorlar.
Müthiş doğa fotoğraflarıyla sevdiğimiz Frans Lanting'den sıcacık bir tablo: Yavrusuyla oyun oynayan anne bonobo. Sanırsın insandan daha insan.
Dostlar "Mutlaka Okunması Gereken 50 Psikoloji Kitabı" temalı bu listeye denk geldim ve oldukça hoşuma gitti: Kitaplar genellikle sosyal psikoloji ağırlıklı ve büyük kısmı Türkçe'ye de çevrilmiş durumda. İyi okumalar, insanı anlamalar!
Makyavelizm, yani "kendi arzu ve hedeflerini gerçekleştirme yolunda her şeyi (yalanı, riyayı, zor kullanmayı vs.) mübah görmece" araştırmalara göre psikopati ve narsisizmle yakından alakalı. Empati, başkalarına güven, sağlıklı ilişkiler ve hayat memnuniyetiyle ise ters orantılı.
Elbette gidilecek yolumuz çok, fakat yine de tarihin pek çok açıdan en iyi, en gelişmiş dönemini yaşıyoruz. Neden biliyor musunuz? Çünkü zorluklardan yılmayıp, ümitlerini yitirmeyip daha iyi yarınlar için cansiperane mücadele eden insanlar hep var oldu. Biz de onlardan olmalıyız.
Şu anki halimizden, hayattan an itibariyle aldığımız sonuçlardan memnun olmayabiliriz; lakin ağaçta asılı olan meyveleri değiştirmek mümkün degil. Halbuki bir takım şeyleri farklı yaparak birkaç vakte toplayacağımız meyveleri değiştirmek elimizde.
Umut ve cesaret birbiriyle çok yakından alakalı. Zira biri olumlu duyguları her daim canlı tutabilmeye dair; diğeri olumsuz duyguların kölesi olmamaya. Bu ikisi elbet birbirini besliyor. Ve biz ruh bahçemize umut ve cesaret tohumları ektiğimizde, bunun hasadı bereketli oluyor.
Cesaret, özünde “olumsuz, korkutucu, rahatsızlık verici duygulara dayanabilmek” demek. O duygularla beraber var olmayı becermek, onlara rağmen hareket edebilmek, onların amaçlarımıza ulaşmamızı engellemesine izin vermemek demek. Bu tarz bir “gündelik cesaret” mutluluk için şart.
Japonya Nagoya’daki LEGOLAND’dan bir kiraz ağacı. 881,470 lego parçasından yapılmış!
“Azla mutlu olamayan, çokla da mutlu olamaz” diye bir bilge deyiş var. Gerçekten de neye sahip olduğumuzdan ziyade sahip olduklarımıza ne şekilde baktığımız (misal şükranla, hoşnutlukla) belirliyor mutluluğumuzu. Çoğa ulaşmaya çalışırken aza şükretmeyi öğrenmeyi de unutmamalı.
Kamuflaj, sen ne muhteşem bir olgusun: İşine geldiğinde yaprak olan kelebek.
Kaplumbağanın sırtına binmiş salyangozun “hız yapıyorum” diye sevinmesi misali, biz de her şeyi kendi durduğumuz ve bildiğimiz noktadan değerlendiriyoruz. Bu kaçınılmaz—mesele bunun farkında olmakta, başka ve daha doğru perspektiflerin varolma ihtimalini akıldan hiç çıkarmamakta.
Tasarımcı Peter Dovak 220 şehrin metro sistemini stilize etmiş; ortaya insanı hayallere sürükleyen böyle ilginç bir soyut sanat eseri çıkmış. (Türkiye metroları alttan beşinci sırada.)
Elbette bunu demekle zorlu düşüncelerimizden bir anda sihirli bir şekilde arınacak değiliz. Fakat bunu yapmak bize sakinleşmek ve tüm o karışıklığın içinde daha esas, doğru, önemli olanı görmek için davetiye çıkaracak. Yeter ki biz kendimizi yakalayalım, o tuşa basmayı düşünelim.
Karmaşık, içinde kaybolduğumuz, yorucu düşüncelerimizden silkinmek için biz de bu metaforu kullanabilir, kendimizi böyle anlarda yakaladıkça "haydi zihnimizin C tuşuna basalım" diyebiliriz.
Hesap makinalarının C tuşları vardır hani, Clear'in (yanı "Temizle"nin) C'sidir bu. Ondan evvel ne kadar çok işlem yapılmış, hesap ne kadar karışmış olursa olsun, C hepsini bir anda temizler.
Dünyanın ne kadar inanılmaz bir yer haline geldiğini derinden hissettiğimiz anlardan biri daha: Görüntüyü 50 kere büyütme kapasitesine sahip bir cep telefonuyla camdan dışarı bakmaca.
Hollanda'da (ve tahminen başka bazı ülkelerde de) itfaiye, ambulans, polis gibi ilk müdahale araçlarında çocuklara vermek üzere oyuncak ayılar bulunduruluyormuş. Türkiye'de böyle bir uygulama var mı bilemiyorum, ama yoksa neden olmasın?!
“Pek çok insanın sorunu, akılları yerine ümitleri, korkuları, ya da dilekleriyle düşünmeleri.” — Amerikalı tarihçi/filozof Will Durant’tan korkularımız ve arzularımızın gerçekliği çarpıtma gücünü hafife almamamızı öğütleyen bir söz.
Sosyal bilimlerde sevilen bir laftır: "Anekdotun çoğulu data değildir". Yani tek bir gözlemden bilimsel sonuç çıkarılamaz, yani Hayrullah Enişteniz'in günde iki paket sigara içip yine de 95 yaşına kadar yaşamış olması bize sigaranın sağlığa etkileri konusunda bir şey söyleyemez.
“Hayat bir maceradır; paket tur değildir” — Hayatın karşımıza istediğimiz, beklediğimiz, planladığımız kadar planlamadığımız, beklemediğimiz ve bir ihtimal istemediklerimizi de çıkartacağını hatırlatan bir güzel Eckhart Tolle sözü.
Kendine eğlence bulmuş bir karga.
Güzel bir karakterle kombinlenmediği sürece, zeka da enerji de çok yüceltilesi özellikler değil: Dünyaya en büyük zararları verenler arasında enerjisi ve (en azından belli bir tür) zekası yüksek, ama empatisi, ahlakı, vicdanı düşük insanlar var.
1977 yılının Sovyetler Birliği'den etkileyici bir içki karşıtı poster. Üzerinde yazan zannediyorum "hayatınızı içkiye harcamayın, içerek hayatınızı mahvetmeyin" anlamlarında.
Zekanın yeni duyduğum ve hoşuma giden bir tanımı — filozof George Santayana’dan geliyor: “Zeka, şeyleri oldukları gibi görme konusunda hızlı olmaktır.”
“Bilginin en büyük düşmanı bilgisizlik değildir; bildiğimiz sanrısıdır.” — Stephen Hawking
Beklenmedik bir anda büyülenmek.
"Yıllar, günlerin hiç bilmediği pek çok şeyi öğretir" — zamanın ve tecrübenin bize fark etmeden kattıkları üzerine güzel bir Ralph Waldo Emerson sözü.
Eğitimin bize katabileceği fikrimce en yüksek değerler: Yeni bilgilere açık (ve aç) bir zihin; aslında ne kadar az şey bildiğimize dair bir farkındalık; ve bununla gelen kronik bir anlama çabası ve hoşgörü.
“Baharatlar içinde antioksidan oranı en yüksek olanı hangisi?” diye bir soru sorarlarsa bir gün size, cevabı bilin ki karanfil. İsterim ki siz de yemeye çalışın ara sıra, şifa bulun. (Ben şahsen tadını sevemediğimden arada hapını alıyorum sağlık olsun diye).
Herhangi bir ilişkinin bizim için iyi bir ilişki olup olmadığını anlamak için kendimize şu soruları sorabiliriz: “Bu ilişki benim içimdeki iyi, doğru, güzel şeylerin ortaya çıkmasına yardımcı oluyor mu? Beni daha erdemli, olmak istediğime daha yakın bir insana dönüştürüyor mu?”.
Çocuğun tatlı neşesi ve "yeter ki evladım mutlu olsun" insanlarının güzelliği.
Mutluluğu kendimizi başkalarından üstün hissetmekte aramanın ters tepmesinin temel sebeplerinden biri: Kendimizi başkalarıyla bir/benzer/yakın hissetmek kendimizi başkalarından ayrı/kopuk/uzak hissetmeye kıyasla çok daha doyum veren bir ruh hali.
Picasso böceği diye geçen bir doğa harikası (Sphaerocoris annulus). Benim aklıma tuhaf bir şekilde senelerden sonra ilk defa Fatih Kısaparmak'ın Kilim şarkısını düşürdü. Adını kilim böceği koydum.
Montaigne’in Denemeler eserinde sarf ettiği bu ifade içerdiği tevazu ve zarafetle kalbimizi kazanıyor: “Denilebilir ki, bu kitapta ben yalnızca başkalarının çiçeklerinden bir buket yaptım; buna kendimden kattığım tek şey, o çiçekleri birbirine bağlayan ipti.”
Kimi ekstrem dini pratiklerde yeri olan kendini kırbaçlamak İngilizce’de “self-flagellation” diye geçiyor ve sıklıkla metaforik anlamda kullanılıyor: Kendimize karşı acımasız, hoyrat, cezalandırıcı tutumlara girmek; o niyetle yola çıkmış olmasak da özünde kendimize işkence etmek.
Böyle de bir konsept varmış: Spagetti dondurma. Özellikle Almanya’da yaygın olup (Spaghettieis adı altında), üzerinde çilek sosu ve hindistancevizi ya da beyaz çikolata rendesiyle sunuluyormuş.
Doğanın şaşmaz ritimlerini büyülenmiş bir şekilde izliyorum: Yılın günleri ve değişik enlemlerdeki gün uzunluğu.
Senelerce gördüm de, ancak şimdi fark edip güldüm, kendi çapımda eğlendim: Yürüyüş bandında OK yazıp bunun altında üstünde iki küçük ok olması.
Değişik ülkelerin nüfusları ve bunların birbirine oranları hakkında kolayca fikir edinmemize izin veren başarılı bir grafik. (Bu adreste görselin orijinal ve interaktif versiyonunu bulabilirsiniz:
Hayatımızı daha tolere edilir, daha çekilir kıldığını düşündüğümüz bağımlılıkların (yemek olsun, alkol olsun, diziler olsun) muhtemel bir bedeli: Kendimize daha iyi, daha coşkuyla yaşadığımız, “tolere edilmeyi” gerektirmeyen bir hayat kurma arzu ve çabalarımıza ket vurması.
Genler, hormonlar, yetiştiriliş şartları, sosyal ve ekonomik koşullar... Davranışlarımızı belirlemede muazzam rol oynayan bu komplike ve etkimizin hayli dışında sebepler ve koşullar ağını hatırlamak, herkese karşı daha önyargısız, anlayışlı ve şefkatli olmamızı kolaylaştırıyor.
Abraham Lincoln, Amerikan İç Savaşı'nda köleliği savunan ve onlara karşı savaştığı Güneyliler için söylemiştir: "Onların durumunda olsak biz ne olacaksak, onlar da aynen o."
"Harry Potter ve Melez Prens" filminde kitapların kendi kendine rafa yerleşme sahnesi çekilirken. Evet, uçan kitaplar büyülü; ama yok olan yeşil eldivenler, tüm bu görsel efektler de gözümde bir hayli öyle.
Myanmarlı sanatçı Zay Yar Lin'den harika kompozisyonu harika renklerle birleştirmiş bir fotoğraf: Okyanusta bir gemi ve gemide temizlik yapan tayfa.
Hayatta hiçbirimize gerekmeyen deneyimler. Yahut: Erkekler neden kadınlardan erken ölüyor?
Fazla yüksek empati tehlikeli olabilir, zira yarattığı stres yapıcı davranışlar içine girmemizi engelleyebilir. Başına üzücü bir şey gelmiş bir çocuğu düşünün. O çocuğun ihtiyacı olan anne-babasının kendiyle beraber kahrolması değil, en olgun ve faydalı tavırları göstermesidir.
Kamera karşısında dümdüz durmak dururken böylesi tatlı ve eğlenceli pozlara yönelmiş, yıldızlaşmayı seçmiş bu kadınların yaydığı enerji içimi ısıtıyor.
Amerika'da cilt kanseriyle mücadele eden sivil toplum kuruluşlarının da desteğiyle gittikçe yaygınlaşan bir şey: Parklarda herkesin kullanımına açık bedava güneş kremi.
“Bir insanın evinde bir hafta yaşadığınızda, o insanla sosyal ortamlarda seneler boyunca karşılaşmış olsanız öğreneceğinizden daha fazla şey öğrenirsiniz onun hakkında.” —Phillip Lopate
Günün etimolojik eğlencesi: "Bakkal" sözcüğü, meğer "bakla" sözcüğüyle aynı kökten geliyormuş. Arapça "bakl" diye her çeşit sebze, özellikle de fasulyegillere denirken, bakkal da bunları satan kişi anlamındaymış.
Araştırmalar da doğruluyor ki, şükran ve kıskançlık hisleri aynı bünyede pek barınmıyor: Sahip olduklarına bakıp da şükretmeyi bilenler kıskançlık illetinden daha az mustarip. Buna mukabil, kıskançlık hissini sık yaşayanlar şükretme alışkanlığına sahip olmayanlar.
"Düştüğünüz yere değil, ayağınızın kaydığı yere bakın" — Başınıza kötü bir şey geldiğinde bunun sebeplerini dikkatle tahlil edin ki, bir daha aynı hataları tekrarlamayın, aynı yerlerde tökezlemeyin mealli bir Afrika (Liberya) özdeyişi.
Dalai Lama’ya göre bilgeliğin dört yüzü: (1) Sağduyu—doğruyla yanlışı, yapıcıyla yıkıcıyı ayırt edebilme becerisi; (2) Sabır; (3) İnsanlara acı verecek ya da zorluk çıkartacak şeylerden kaçınma; (4) Neşe—kendimizi hangi şartlarda bulursak bulalım neşe verme ve neşe bulma gayreti.
Kaygılarımız yerli ya da yersiz, faydalı ya da faydasız olabilirler. Ama bu kaygılar her durumda inançlarımız, algılarımız ve düşünme biçimlerimiz hakkında mesajlar taşırlar. O mesajları okumayı, kaygının altındaki zihinsel süreçleri teşhis etmeyi öğrenmek bize iyi gelecektir.
Mikroskop altında (50 kere ve de 80 kere) büyütülmüş bir odun parçası. Dıştan sert ve sağlam duran şeylerin içten içe zayıflıklar, parçalanmışlıklar, kusurlar içerdiğini gözlemlemenin ilginçliği.
"En sağlam ilişkiler, birbiri olmadan da yaşayabilecek, ama bunu istemeyen iki kişi arasında kurulur" — evlilik ve ilişki uzmanı Harriet Lerner'dan sağlıklı bir "biz" için sağlıklı bir "ben" gerektiğine dair önemli bir hatırlatma.
"Benim tersim pistir" türü beyan yahut eylemler, haddinden büyük bir egonun; olgunluktan uzak, cezalandırma eğilimli karanlık bir kişilik yapısının; ve (iki insanın bir noktada ters düşmesinden daha doğal bir şey olmadığı için) müstakbel "pisleşme"lerin habercisi. Uzak durmalı.
İrlandalılar’ın ulusal bayramı Aziz Patrik Günü (17 Mart) için Şikago Nehri 1962 yılından bu yana her sene yeşile boyanıyor (sebze kökenli doğal boyalarla). İşte böyle bir şekilde.
"Yemek Üzerine Yazılmış En İyi 100 Şarkı", "En Beğenilen 250 Hint Aşk Şarkısı", "Yağmur Hakkında 132 Şarkı" gibi tematik playlistlere doyuran, müzik aşıklarına hoşça vakitler geçirtebilecek bir site:
“Greyfurt” başka pek çok dile olduğu gibi bize de İngilizce grapefruit’ten geçmiş. “Grape üzüm demek, ne alaka ki” diye aratınca gördüm ki, bu isim greyfurtların yetişirken üzüm misali salkım salkım öbeklenmesindenmiş. İşte bir etimolojik muamma daha aydınlığa kavuşmuştu bile!
Sevdiğimiz tarz pratiklikler: Tek bir tabloda tüm 2019 takvimi.
Hollanda’dan Van Gogh’un otoportresi şeklinde harika bir sıcak hava balonu.
Hayatta çocuklarınıza verebileceğiniz en büyük hediyelerden biri, olaylar karşısında sakin, güçlü ve iyimser kalmayı modellemek.
Beynimi yakan tasarım harikası: Çift taraflı ok.
Tatlılık arşa ermiş: Amsterdam'da zürafa gibi boyanmış bir vinç.
Hayatta yargılanmaktan, eleştirilmekten, hele hele de hor görülmekten hoşlanan herhangi biri yok. İnsanları yargılama, eleştirme ve hor görme yönünde kuvvetli eğilimleriniz varsa, ilişkilerinizde sorunlar yaşamanız o sebepten kaçınılmaz.
"Eğer hayatı birbirimiz için daha az zor kılmak için yaşamıyorsak, o zaman ne için yaşıyoruz ki?" —George Eliot
Bugün de bunu öğrendim: "Schwarzenegg" meğer Avusturya ve İsviçre'de sık rastlanan bir yer ismiymiş — Schwarzenegger soyadı da bu bağlamda Schwarzeneggli anlamındaymış (Berliner'in Berlinli, Hamburger'in Hamburglu demek olması gibi).
Amerika’nın kuzeybatısından, Oregon’daki Multnomah Şelalesi’nden “bir kış masalı”.
Şu an olabileceğimiz en genç yaştayız. Bundan daha genç olduğumuz bir an gelmeyecek. Bunu bir acı kaynağı olarak yaşamak da mümkün; şu anki “gençliğimizin” kıymetini bilme, hakkını verme ve tadını çıkarma vesilesi olarak da. Elimizden geldiğince ikincisini seçmekte hayırlar var.
Gece, deniz ve kar... Yaşamamıştım, hayal etmemiştim, oysa büyüleyici bir sahneymiş.
Kaçınmaktan kaçının. Kaçınmaktan kaçınmayı bir yaşam biçimi haline getirin. Gerek duygularımız, gerek problemlerimiz, gerek yapmamız gereken işler sözkonusu olduğunda yüzleşmek (kısa vadede her zaman olmasa da uzun vadede muhakkak) bizi daha mutlu ve huzurlu bir insana çevirecek.
Satranç tahtası üzerinde gezmeye çıkmış at figürünün (ki biliyorsunuz L şeklinde hareket ediyor) hiçbir kareye iki kere basmadan tüm tahtayı katettiği bir hipnotik yolculuk.
"Health is wasted on the healthy" ve "life is wasted on the living" gibi versiyonları da duydum — "Sağlığı olan sağlığın, hayatta olan hayatın değerini bilemiyor" anlamlarında. Bilgece gözlemler.
Bu deyişin en yaygın kullanımlarından biri: "Youth is wasted on the young" — yani "gençlik gençler tarafından çarçur ediliyor, ziyan ediliyor" gibilerden.
İngilizce'de "to be wasted on someone" diye bir ifade var: Birilerinin bir şeyin kıymetini bilmemesi, hakkını verememesi, aslında çok değerli olan bir şeyi fark etmeden ziyan etmesi anlamında.
Nazik meseleler söz konusu olduğunda özensizlik etmeyin, her durumun gerektirdiği ciddiyete uygun davranmayı bilin anlamlarında bir Afrika atasözü: “Yumurta sepeti taşıyorsanız, dans etmeyin.”
Herkesten haklı olabilir, başkalarının göremediklerini görüyor, en doğruları söylüyor olabilirsiniz. Fakat bu söyledikleriniz nezaketle ve şefkatle birleşmedikçe, karşınızdakinde “bu kişi bana saygı duyuyor ve benim iyiliğimi istiyor” hissi uyandırmadıkça bir etki yaratmanız zor.
Ülkelerin medyan yaşlarını gösteren hoş bir infografik. Afrika en genç, Avrupa en yaşlı. (“Medyan da ne ola ki” diyorsanız: Bir ülkedeki herkesi küçükten büyüğe yaş sırasına dizdiğinizde en ortada duranın yaşı o ülkenin medyan yaşı olur).
Telzımba şehrinde sıradan bir gün.
Mucizevi güzellikler serisinden: Islanınca (misal yağmurda) şeffaflaşan, cama benzer bir görüntü alan, kuruyunca tekrar beyaza dönen "iskelet çiçeği" (Diphelleia grayi). Japonya ve Çin'de yaygınmış.
Türkçe'de "yaşamak" ve "yaşlanmak" kelimelerinin yakın akrabalığını hep sevdim. Zira yaşamak ve yaşlanmak birbirine denk: Yaşıyorsak yaşlanıyor, yaşlanıyorsak yaşıyoruz demektir. Eğer yaşadığımız için şükrediyorsak, yaşlandığımız için de şükretmeli. Aksi hayatın mantığına ters.
Bugün öğrendiğim hoş bir şey: Bir kelimenin anlamına hızlıca bakmak için browser'ınızın adres barına "define:", sonra da aralık bırakmadan aradığınız kelimeyi yazabiliyorsunuz — define:müşkülpesent, define:crepuscule, define:define gibi.
Teknolojinin hayırlı bir kullanımı: "Be My Eyes" (Gözlerim Ol) uygulaması ( görme engelli ya da görme güçlüğü çeken kişileri görebilen gönüllülerle buluşturuyor, kamera yardımıyla sorularına cevap bulduruyor. Gönüllü sayısının fazlalığı da mutluluk verici.
Siz benden daha iyi bilirsiniz, ama yine de haberi olmayan vardır diye paylaşmak istedim: CNN TÜRK'ün YouTube'dan izlenebilen "Türkiye'deki Yabancılar" isimli kısa belgeseller serisi hem çok eğlenceli, hem çok öğretici!
Amerikalı fotoğrafçı Walter Martin'in "Cleaning Jesus" (İsa'yı Temizlemek) isimli ilginç mi ilginç fotoğrafı. 1939 yılından.
Kendi yatağını kendi inşa etmenin sıradan olduğu bir çağda ya da coğrafyada yaşamaya dair düşüncelere, hayallere sevkeden bir hipnotik video (Hindistan'dan ve hızlandırılmış).
Nizam ve intizam sevenler için: Çin’de bir tren istasyonundan asker manzaraları.
Umuyorum ki bir faydasını görürsünüz, mutluluğunuza minicik de olsa bir katkısı olur bu bilgilerin.
Dostlar, bundan birkaç yıl önce yayınlanmış “Sade/ce: Tü̈ketim Olgusu Üzerine Denemeler” kitabımızdaki makalemde temel bazı mutluluk bilgilerini "Ölmeden Önce Mutlu Olmak İçin Yapmanız Gereken 10 Şey" başlığı altında özetlemiştim. Bunları bir sel şeklinde paylaşmak istedim bugün.
Kelime oyunlu espri sevenlerimizi gülümseten bir tatlılık.
Çok ilginçmiş: 1999 tarihli "Üç Boyutlu Fobiler" kitabından ("The Pop-Up Book of Phobias").
Oscar Wilde’ın “De Profundis” kitabından tadına doyamadığımız bir söz: “Özgürlük, kitaplar, çiçekler ve de ay varken kim mutlu olamaz ki?”
İnsanların eylemlerini değerlendirirken tarafsızlıktan ne kadar da uzak olduğumuza dair tatlı bir söz: "Eğer birini sevmiyorsanız, kaşığı tutuş şekli dahi sizi öfkelendirebilir; eğer seviyorsanız, tabağını çevirip sizin kucağınıza boşaltabilir, yine de takmazsınız."—Irving Becker
Konfüçyusçu Mensiyüs'ten başkalarına değil kendimize bakmaya, kendimizi düzeltmeye dair: "İnsanların hastalığı şu: Kendi tarlalarını ihmal edip başkalarının tarlalarındaki otları sökmeye girişiyorlar. Başkalarından çok şeyler bekliyor, kendi üstlerineyse hafif yükler alıyorlar."
Dostlar, müzik seviyorsanız ve Spotify kullanıyorsanız sitesini lütfen kaçırmayın. Sitenin güzelliklerinden bir tanesi de şu kronolojik tablo: Her link sizi o müzik türüne ait sanatçı ağı görseline ve playlist'e götürüyor.
Fantastik ötesi: Finlandiyalı sanatçı Liisa Hietanen’in yaşadığı yerdeki gerçek insanları model aldığı tığ işinden, örgüden heykeller.
Hintliler’in kadim metinlerinden “Tirukkural”dan görünüşe aldanmamak üzerine ilginç bir deyiş: “Ok düzdür, ama acımasızdır; ut eğridir, ama tatlıdır. O yüzden insanları eylemlerine bakarak yargılayın, görünüşlerine bakarak değil.”
Yaratıcı ve tatlı tasarımlarda bugün: Matadorlu, boğalı peçetelik.
1864 yılından dokunaklı bir tablo: "Painter's Honeymoon" (Ressamın Balayı) — bir yandan resim çizerken bir yandan da başını başına dayadığı yeni eşinin elini tutan ressam ve onu hazla izleyen eşi. Eser, İngiliz Frederic Leighton'a ait.
İngilizce "boncuk" anlamına gelen "bead" kelimesi "dua" anlamına gelen "bede" kelimesinden türemeymiş (ki Almanca dua etmek "beten" hala) ve ilk tespih bağlamında kullanılmış — "her bir duayı temsil eden tespih tanesi" gibilerden. Anlamı sonra yavaş yavaş genişlemiş.
Mutluluğunuz için yapabileceğiniz en iyi şeylerden biri, içinizdeki “başkalarına iyi gelmek, onlara faydalı olmak, yüklerini azaltmak” arzularını besleyip büyütmek.
Hayattan daha fazla keyif almak istiyorsak öğrenme sevgimizi ve merak duygumuzu beslemeliyiz. Zira bir şey hakkında (diyelim futbol yahut sinema yahut caz) ne kadar çok şey biliyorsak, ondan o kadar keyif alırız.
2019 yılında aramıza katılacak 230 yeni emoji: Tekerlekli sandalyeden görme engelli bastonuna, soğandan sarımsağa, flamingodan kokarcaya, uçurtmadan yoyoya ... gittikçe genişleyen bir aile emojigiller.
Dijital zaman makinesi — tam 10 yıl önce bugün YouTube, Amazon, CNN, BBC, Yahoo gibi web sayfalarını açsak ne görecektik, bunu gözümüzün önüne seren hoş bir web sayfası:
Eskimiş arabalarımızı atmıyoruz, kesip salıncak yaparak değerlendiriyoruz.
Duygulandım: Sene 1964, Moskova'da enfes bir şekilde "La Donna è Mobile"yi söyleyen 29 yaşındaki sakalsız genç adamsa Luciano Pavarotti.
Şu meşhur ceket kumaşı deseni de İngilizce’de “herringbone” (ringa balığı kılçığı) diye geçiyormuş.
Bugün öğrendiğim ilginçlikler: Çok yakından tanıdığımız bu kumaş deseni İngilizce’de meğer “dogstooth” (köpek dişi) ya da “houndstooth” (tazı dişi) diye geçiyormuş.
Mutluluk veren ülke: Bize kendimizi (fiziksel, maddi, manevi) güvende hissettiren; nerede, kimlere, kim olarak doğduğumuzdan bağımsız olarak insanca bir hayat imkanı sunan; ve bu hayatı kendi doğamız, inançlarımız, seçimlerimizle uyumlu bir şekilde yaşamamıza izin veren ülke.
İngiliz ressam Abraham Solomon’dan mahkeme polisiyesi tadında bir seri: 1857 yılından “Waiting for the Verdict” (Kararı Beklerken) ve 1859 yılından “Not Guilty” (Suçsuz). İlk resimde gerginlik içinde bekleşen aile ikinci resimde mutluluk içinde; avukatlarsa karara şükretmekteler.
Başkalarının çöp gördüğü yerde güzellik ihtimali görmek.
Güldüğümüz nüktedanlıklar — Dorothy Parker’ın (İngiliz yazar ve başbakan eşi) Margot Asquith’in dört ciltlik otobiyografisi hakkındaki sözleri: “Margot Asquith’in Margot Asquith’le ilişkisi tüm edebiyattaki en güzel aşk hikayelerinden biri olarak yaşayacak.”
“M.C. Escher Kumdalda” — Escher‘in eserlerine aşinaysanız sempatik gelecek bir karikatür. (Aşina değilseniz araştırıp öğrenme fırsatı).
Küçük Pıtırcık serisinden tanıyıp sevdiğimiz, kendine has çizgileriyle ünlü Jean-Jacques Sempé'den yine cici, huzurlu, gülümseten bir tablo: Kadınlar sohbette, erkekler balıkta.
Sanat tarihinin balık halleri. (Tatlı ve yaratıcı çizimleriyle bilinen John Atkinson'a ait.)
Çağ, öğrenme hevesi yüksek olanlar için öylesine güzel bir çağ ki — Amerika'nın en iyi üniversitelerinden bedava alabileceğiniz 400 online ders:
İngilizce "identity" (kimlik) kelimesinin "identical" (tıpatıp aynı) kelimesiyle akrabalığını düşünmemiştim daha önce. Ama fark edince mantıklı geldi elbet: Kimliğimiz bizim zaman içindeki aynılığımız, değişmeyen kısımlarımız.
Dış dünyaya barış ve huzur gelebilmesi için, önce insanların iç dünyasına barış ve huzurun gelmesi lazım. O yüzden de, ruh sağlığına yapılan yatırım kadar önemli yatırım az.
Mısır koçanından mısır ayıklayan eski usul bir alet. İşlev deseniz yerinde, üstelik de (çocukluğumuzun kollu kalemtraşları misali) kullanması haz dolu duruyor.
Çikolata değil, çikolata hakkında bir kitabın kapağı. Her durumda leziz. (Brezilya'dan)
"Aman yağmurda ıslanmayasın" — Sevgisi ve özeniyle dünyayı sırf köpeği değil, hepimiz için daha güzel bir yer kılan adam.
Dünya haritasını görmeye o kadar alışıkken evrenin haritasına ne kadar ender denk geldiğimizi fark ettim bir yerde karşıma çıkınca, şaşırdım. 93 milyar ışık yılı çapınla, küçül de cebime gir ey evrenin bilebildiğimiz kısmı!
Kardan adam standartlarını fezaya çıkartmak — Rusya'dan.
Akla Latinler’in “nomen est omen” (ad işarettir, kehanettir) deyişini getiren bir tatlı tesadüf: Ay’a ayak basmış ilk iki insandan biri olan astronot Buzz Aldrin’in annesinin kızlık soyadı Moon’muş (tam adı da Marion Moon).
Çok ilginçmiş: İngilizce'de takma ad, lakap, rumuz gibi anlamlara gelen "nickname" sözcüğü hayatına "ekename" diye başlamış ("ek ad" anlamında). Fakat "an ekename", "nickname" diye yanlış anlaşıla anlaşıla öyle kalmış, eskilerin deyimiyle galat-ı meşhur, galat-ı meşruya dönüşmüş.
Kolombiya'nın dev kahve üreticisi konumuna gelmesinde Francisco Romero isimli bir rahibin rolü çokmuş. Romero (1800’lerde) kendine günah çıkarmaya gelenlere tövbe niyetine kahve ağacı dikmelerini söylemeye başlamış. Adet kiliselerde yayılmış ve ülke olmuş size bir kahve cenneti.
Daha önce hiç fark etmemiş ya da düşünmemiştim: Komşularımız içinde (Azerbaycan dışında) Latin alfabesi kullanan yok.
Kore metrosunda hamile kadınlara ayrılmış koltuk. Kumaşının deseni ve de barındırdığı oyuncakla tatlılık saçıyor.
Bugün öğrendiğim ilginçlikler: Kağıt bardakta kahve alırken elimiz yanmasın diye bardağa geçirdiğimiz o karton kılıflara İngilizce'de "zarf" deniyormuş! Ve bu da bizim Osmanlı dönemi kahve fincanları ve onların süslü "zarf"larından geliyormuş. Nereden nereye...
Hayatta kendimize sorduğumuz sorular, hayatın bize verdiği cevabı ziyadesiyle etkiliyor. Bu bağlamda kendimize sık sık sormamız gereken iki soru: Şu anki davranışlarım olmak istediğim benle örtüşüyor mu? Şu anki davranışlarım beni hayatta gitmek istediğim yöne doğru taşıyor mu?
Tatlı infografikler serisinden: Ülke bayraklarındaki renk sayısı.
"Alıştırma" sözcüğünün "alışmak"la ilgisi üzerine hiç düşünmemişim sanırım daha önce—demin bir anda çarptı: Oysa öyle ya, alıştırma yapmak bir şeylere alışmaya çalışmak; o şey kolay, sıradan, olağan gelmeye başlasın diye uğraşmak demek. Ne güzel düşünülmüş bir kelimeymiş meğer.
Gelin olmuş akıyorsun: Peru'da, Cajamarca Eyaleti'nin Namora bölgesindeki Gelin Şelalesi (Cascada La Novia). Gelin mi görürsünüz bakınca, Viktoryen leydi mi, yoksa Mary Poppins mi bilmem, ama gerçekten de hoş ve romantik.
"Kitaplar iyi arkadaşlardır, mutsuz zamanlarda da, mutlu zamanlarda da, zira kitaplar insanlardır — bir kitabın iki kapağı arasına saklanarak hayatta kalmayı becermiş insanlar." —E.B. White
İğne iplikle, boyayla yapılmış, sanat/zanaat eseri şeyler—ben rahatsız olmamıştım hiç. Ama o gözle bakınca kesinlikle anlayabildim ürkütücü gelmesini. Özür diliyorum rahatsızlık verdiklerimden.
Göz gönül açan yetenekler, yaratılar.
Hayatımızda sevgi varsa, bu eksikliğini çektiğimiz başka pek çok şeyin telafisi olabilir. Sevginin eksikliğini telafi edebilecek başka bir şey ise maalesef yoktur.
"Diploma" kelimesinin etimolojisinde Yunanca "ikiye katlanmış kağıt" (ki "duble" kelimesiyle de akraba) anlamı varmış. Zira zarfın icadından önce önemli evraklar/devlet belgeleri ikiye katlanıp mühürlenir, o şekilde verilirmiş. Keza diplomasi kelimesi de aynen buradan geliyormuş.
Hayatınız, geleceğiniz, hedefleriniz üzerine düşünürken size yardımcı olabilecek hoş bir egzersiz: İki dünya hayal edin. Bu dünyalardan birinde siz varsınız. Diğerinde yoksunuz. Bu iki dünya arasındaki farkın ne olmasını istiyorsunuz?
Hayatı başkaları için çekilmez kılan, zor, problemli insan olmanın şaşmaz göstergeleri: Kendi haklılığına karşı sarsılmaz bir inanç; ortada bir kusur ya da suç varsa, bunun tamamiyle başkalarına ait olması; esnemek, ortada buluşmak, uzlaşmak gibi kavramlara yabancılık.
Kimyasal elementlerin keşfinin 300 yıllık tarihi. 200-300 bin yıllık insanlık tarihinin bilimsel açıdan böylesine canlı ve verimli bir dönemine denk geldiğim için o kadar şanslı sayıyorum ki kendimi!
Uzun süre bakımsız kalmış bir barış çiçeğinin sulandıktan sonraki 8 saati. Bize hayatta kendimizi böyle sulanmış gibi hissettiren ne var, onu düşünelim, yapalım.
Ada sevenlere gelsin: Dünyanın en büyük 100 adası.
“Anamorfoz” diye tabir edilen, ancak belli bir açıdan bakınca görünmesi gerektiği gibi görünen sanat eserlerinin güzide bir örneği.
Cicilik patlaması: Öğretmenleriyle nasıl selamlaşacaklarını seçen yavrucuklar.
Bugün: Dünün hasadı, yarının tohumu.
Bilinen en eski emotikonlar—Puck adlı bir Amerikan mizah dergisinin Mart 1881 sayısından. Sarkastik birtakım tavırlar içinde "herkes duysun ki, karikatüristlerin bizi ezmesine izin vermeyeceğiz, çünkü onlara ihtiyacımız yok, bakın bunları biz de çizebiliyoruz" diyorlar.
Mutluluk, hayata bir alacaklı değil, borçlu gibi yaklaşmakta: "Hayat bana bunu vermeliydi, vermedi, versin..." yerine, her nefesimizin piyango kazanmaya denk olduğunu hatırlamakta, hep "ben hayata ne verebilirim, ne katabilirim"i sorgulamakta.
Amerikan başkanları kaç yıl yaşadılar ve kaç yaşlarında başkanlık yaptıklar?
Hayran olunası gölge oyunları.
Bugün öğrendiğim ilginçlikler: İngilizce’de portakal rengine (portakal meyvesinden hareketle) “orange” denmeye başlanması, 1500’lü yıllarda gerçekleşmiş. Ondan evvel bu renge yellowred (sarıkırmızı), eski İngilizce’siyle “geoluread” diyorlarmış.
Bugün de bunu öğrendim, mutlu oldum: "Albüm" sözcüğü, Roma İmparatorluğu döneminde üzerine kamu ilanlarının yazıldığı boş, beyaz tabletlerden geliyormuş. Albino ya da albümin (yumurtanın akı) sözcükleriyle aynı "beyaz" kökünü paylaşıyor albüm yani.
Teksas'ta bir lisede spor hocalığı yapan Dale Irby, 1972 yılından emekli olana dek 40 yıl boyunca her yıllık fotoğrafında aynı kıyafeti giymiş. Anlattığına göre, eşofman olmayan az kıyafeti olduğundan ilk iki sene bilmeden aynı şeyi giyince, sonra bunu bir geleneğe dönüştürmüş.
İngilizce'de "painting oneself into a corner" diye bir deyim var: Kendi kendini zor bir duruma düşürmeyi tanımlıyor. Bir odanın yerlerini boyarken (stratejik düşünce eksikliği yüzünden) kendinizi odanın daha boyanmamış bir köşesine sıkışmış bulmanız gibi yani.
İstemeden yanlış bilgi yayılmasına sebep olduğum için çok çok özür diliyorum. İşin doğrusunu paylaşan @atillailhan'a da ayrıca teşekkürler.
Dostlar, (benim fotoğrafı ilk gördüğüm) New York Times'ta ve başka muteber gazetelerde AVM otoparkı şeklinde paylaşılmasına rağmen, fotoğrafı çekmiş olan Dmitry Serebryakov Instagram hesabında "Renault fabrikası" şeklinde tanımlamış görüntüyü.
Son derece normal ve sıradan şeylerin kimi açılardan anlaşılamaz, açıklanamaz görünmesi: Karlı bir Moskova gününde bir alışveriş merkezinin otoparkındaki arabalar (Fotoğraf: Dimitry Serebryakov)
Değişik "ışık kirliliği" derecelerinde gökyüzü. Ne acayip şunu düşünmek: Ampulün icadından önceki on binlerce yılda yaşamış milyarlarca insan, gece yüzünü göğe kaldırdığında bizim gördüğümüzden bambaşka bir şey gördü.
Yağmur ve kitap kombinine gönül vermiş dostları (ki ben) gülümsetecek iki ayrı lafa rastladım yeni, paylaşıyorum: 1) Yağmur, doğanın “daha çok kitap okuyun” deme şeklidir. 2) Hava yağmurluyken kitapçıya gitmek, açken market alışverişine çıkmak gibi bir şey.
Video, YouTube’daki Floratimelapse kanalından.
Bir çiçeğin açması da enfes bir mucize, onu oturduğumuz yerden böyle hızlandırılmış şekilde izleyebilmek de. Ne güzel açıyor ve bu haliyle içimize ne çok ümit aşılıyor bu kadife çiçeği...
Okumaya, hele de yazmaya meraklı iseniz, Can Kozanoğlu ve Mirgün Cabas'ın çağdaş Türk yazarlarıyla güzelim röportajlar yaptığı "İlk Sayfası" podcast'ını tavsiye ederim dostlar. Keşfettiğime şahsen çok memnun oldum.
Kim, neden, nasıl yapmış bilmiyorum, ama ellerine sağlık. Görse Audrey Hepburn de beğenir, tatlı tatlı gülümserdi bence.
O esnada ağlarını örmekte olan bir örümcek. (Ve örümcek sözcüğünün etimolojisinin “örmek”ten geldiğini ancak şu an, şu geçkin yaşımda fark etmiş olmanın verdiği şaşkınlık.)
Kitap listelerine karşı zaptedilemez bir doyumsuzluğum, görgüsüzlüğüm var. Lakin bu da güzel bir “Herkesin Okuması Gereken 70 Felsefe Kitabı” seçkisi olmuş: (Liste İngilizce, ama kitapların çoğunun Türkçe tercümesi bulunur kanısındayım).
Hepimize böyle yaşlanmak nasip olsun inşallah: Neşe, enerji, sevgi ve vericilik arzusuyla dolu bir nine maratonda koşanlara “çakıyor”.
Seul'daki bir AVM'nin (Starfield COEX Mall) içinde açılmış 50,000'den fazla kitaplı şu kütüphane gördüğümden beri hayallerimi süslüyor, ayrıca içimde "Biz ne zaman adam oluruz? AVM'lerin içine dev kütüphaneler açtığımız zaman" çokbilmişliğini düşürüyor.
ABD'de göçmenlere ömür boyu yaşama ve çalışma izni veren green card'a neden öyle deniyor derseniz, kart ilk çıktığında adı "Alien Registration Receipt Card"mış (örnekteki tarihi kartta gördüğümüz üzere). Uzun ve söylemesi zor bir isim olduğundan, herkes rengiyle anmaya başlamış!
İyi huylu, güzel karakterli, sevilen ve sayılan bir insan olmanın bizi olduğumuzdan daha güzel/yakışıklı olarak algılattığını gösteren bir dizi çalışma var. İçimizi güzelleştirmeye biraz daha mesai ayırsak, bunun bize geri dönüşleri her açıdan öylesine yüksek olacak ki.
Çalıştığım yerdeki toplantı odalarında telefonları şarj etmek ve gözönünden uzaklaştırmak maksatlı bu sempatik telefon yataklarından var. Kimsenin kullandığı pek yok, fakat ortama sıcaklık kattıkları kesin.
Mutluluk için şu iki aşamanın bir alışkanlığa dönüşmesi gerekiyor: 1) İçimizden geçen duygu ve düşüncelerin farkında olmak ve 2) bunlar içinden bize hayrı olmadığını bildiklerimize fazla takılmamak, geçici olduklarını hatırlamak, davranışlarımızı yönetmelerine izin vermemek.
Sanatın en önemli işlevlerinden biri, insanlığın türlü hallerini gösterip "bak bu sen olabilirdin, bu senin hayatın olabilirdi" hissini ve buna eşlik eden empati ve şefkati uyandırmak bizlerde. Münihli Helene Sedlmayr'in portresi de bunu yaptı bana. (1831, Joseph Karl Stieler)
Entelektüel alçakgönüllülüğün 3 alameti: 1) Düşünce dünyanız asker gibi savunmak değil, izci gibi araştırmak ve keşfetmek üzerine kurulu. 2) Anlamak sizin için haklı olmaktan daha yüksek bir amaç. 3) Düşüncelerinizin yanlışlığını görmek sizde utanç değil gelişme hissi yaratıyor.
Fragmanın İngilizcesi "trailer", o da "arkadan gelen, takip eden" demek. Ne alaka derseniz, eskiden fragmanlar esas filmden sonra gösterilirmiş. Fakat herkesler filmin akabinde sinemayı terk etme meylinde olunca, "trailer" filmden önce gösterilmeye başlanmış. Adı kalmış yadigar.
1971 yılından günümüze en yüksek gayri safi milli hasılaya sahip 10 ülkeyi gösteren, birinci hiç değişmese de kalan pozisyonlar için at yarışı izleme tadını veren bir küçük film.
Amerika’da bir halk kütüphanesinin çocuk bölümüne açılan kapısı. Çocuklara kitap sevgisi aşılamak için emek vermek öyle yüce bir şey ki.
Çakmak olmak, ama çaktırmamak.
Fotokopici dükkanından beklenmedik ölçüde haz dolu anlar.
Amerika’da Cadılar Bayramı sezonu demek balkabaklarını türlü türlü oyup, içine mum koyup, “jack-o’-lantern” denen fantastik fenerleri yaratmak demek. İşte bunun en tatlı örneklerinden biri: Bob Ross ve oyulmuş balkabağı sevinci.
Değişim yolunda eyleme geçmenin önündeki en büyük engellerden biri "büyüye inanmak": Biz yeni hiçbir şey yapmasak, hiçbir değişikliğe gitmesek de bir şekilde bir şeylerin daha iyiye gideceğini, sorunun çözüleceğini, geleceğin bir peri misali bize istediğimizi getireceğini sanmak.
Görkemli mi görkemli, nefes kesici, "dalgası olmayan" bir dalga.
Müthiş! Mitolojinin ünlü bilmecesinin heykel haline gelmiş hali: "Hangi varlık sabah dört ayak üstünde, öğlen iki ayak üstünde ve akşam üç ayak üstünde yürür?" Yaratan, değişik açılardan bakınca değişik görünümler kazanan eserleriyle bilinen John V. Muntean.
Anlayış ve empatiyle yakından alakalı bir kişilik özelliği: Başkalarına bakınca aklınızdan “ben de bu insan olabilirdim”, “ben de rahatlıkla bu insanın genlerine, bu insanın ailesine, bu insanın şartlarına doğmuş olabilirdim; o zaman da böyle biri olurdum” düşüncelerinin geçmesi.
İnsaniyet, ne güzelsin: İşitme engelli temizlik görevlisine işaret diliyle “iyi ki doğdun” şarkısını söyleyen öğrenciler.
Emniyetli bir hayatları olmasına rağmen mutlu olmayanlar tahminen şunlardan bir ya da fazlasının eksikliğini çekiyorlar: 1) Sıcak, yakın, güvenilir ilişkiler 2) Olumlu, iyimser bir kafa yapısı 3) Anlamlı buldukları iş ya da faaliyetler 4) Olumsuz duygularla başaçıkma becerileri.
Üç boyutlu “sonsuzluk aynası”: Bir sihirli kutu düşünün ki, içi dışından büyük.
İngiliz yazar G.K. Chesterton’ın bir lafıdır: “Sorun, çözümü göremiyor olmaları değil. Sorun, sorunu göremiyor olmaları.” Eğer hayatınızda aşılması size şu an zor gözüken bir sorun varsa, kendinize bu sorunu görebiliyor olmanın dahi bir başarı olduğunu hatırlatabilirsiniz.
1911 yılı New York’undan çok etkileyici bulduğum görüntüler... Bizim kadar insan, ama insan olmayı bizden çok farklı deneyimlemiş bir güruh. (Ve şimdiye kıyasla herkes ne kadar zayıf!)
“Soğuk havada donan baloncuk” isimli sanat eseri.
“Author” (yazar, yaratıcı) ve “authority” (otorite) sözcükleri aynı kökten geliyor: Misal bir konunun “kitabını yazabiliyorsanız,” o konuda otoriteniz var demektir. Yani otorite dediğimiz, özünde (tarihi) yaratabilme ve yazabilme gücü.
Sevgili dostlar, T24 gazetesinden Işıl Öz’ün benimle mutluluk konusunda yaptığı röportajı sizlerle paylaşıyorum.
Kendini tüy sanan bulut.
Washington'dan Trump'a 45 Amerika Birleşik Devletleri başkanının resmigeçidi/resimgeçidi.
Hızlı çekimde geçtiğimiz Pazar günü gerçekleşen Şikago Maratonu’nun ilk anları: 40 binin üstünde koşucu başlangıç çizgisinden bloklar halinde akarken.
Yetenekten kendini kaybedenlerde bugün: Dairelerle portre çizmece.
Başkalarının kendisine kıskanarak, özenerek, iç geçirerek bakmasını rahatsız edici, üzücü bulan, bunu asla istemeyen insanlar var. Bir de bundan büyük haz alanlar. İlk grup çok daha erdemli ve örnek alınası olmasına rağmen, kendini ortaya döküp ilgiyi toplayan elbet ikincisi.
Anı yaşamak: Bu anın gelecekteki anlarla eşit değerde olduğunun bilincinde olmak; “gelecek daha mutlu bir belde olacak” sanrısıyla anın güzelliğini feda etmemek, gözden kaçırmamak.
Fikrimce "benimle evlenmen ciddi bir hata olur" diye basbas bağıran bir evlilik teklifi: Filipinli genç, kendine motosiklet kazasında öldü süsü verip ardından ayaklanarak evlenme teklif ediyor kız arkadaşına.
Tom ve Jerry: Özlerinde bir kedi ve bir fare. Sokak sanatçısı Super A'nın Rotterdam'da bir festivalde sergilenen çok başarılı eseri.
Dengeli beslenme üzerine çeşitlemeler: Yin yang çorbası.
Dünyaya, gücü ele geçirmiş yanlış insanlar kadar hasar veren hiçbir şey yok. Biz doğru insanlar olalım ki, hem kendi gücümüzü iyiye kullanalım, hem de güce layık bulup getirdiğimiz insanlar doğru insanlar olsun.
Japonya'da Fuji Dağı eteklerindeki Şiraito Şelaleleri. Hayatta aradığım dinginliği ben bugün burada buldum; siz de bulun isterim.
Kung fu saati: Zamanın akıp geçmesini izlemek hiç bu kadar eğlenceli olmamıştı.
Twix sözcüğünün İngilizce "twin sticks" (yani "ikiz çubuklar") sözcüklerinin kombini olduğunu öğrenmem meğer bugüne kısmetmiş, en sık Twix yediğim günlerin üzerinden bir 25 sene filan geçmişken.
Dalganın, renklerin, su baloncuklarının, her şeyin güzelliği.
Bayıldığım tarzda şeyler: Değişik memeli türlerinin beyinleri aynı ölçekte.
1914 yılında fabrikası dev hasarla yanan Thomas Edison, oğlunun anlattığına göre yangını sakince seyrediyor ve "Sorun değil. Tüm hatalarımızı da böylece yakmış olduk" diyor. Gazetecilere de 67 yaşında olmasına rağmen yarın her şeye sıfırdan başlamaya hazır olduğunu beyan ediyor.
İnsanoğlu kuş misali.
Güneşe değişik dalgaboyunda filtrelerle bakıldığında elde edilen görüntü. Huşu uyandırıyor. (Daha fazla bilgi için NASA'nın şu sayfasına bakabilirsiniz:
Makasın özenilmişi, görende hayat sevincimizi bir anlığına yükselteni.
Sevdiğim, gönülden inandığım bir söz: "Hayatı severseniz, o da sizi geri sever". Mutluluk ve başarı, hayatı koşulsuz kucaklamakta; ona sadece iyi gittiği zamanlarda değil, en zor, en karanlık anlarında bile sevgiyle, şükranla, coşkuyla, ümitle yaklaşmayı öğrenebilmekte.
Bir şeyler gözümüzde çok büyüdüğünde, kafamızda yarattığımız hikayelere sabitlenip seçenek göremez hale geldiğimizde, kaygılarımız bizi paralize ettiğinde, isterim ki kendimize "bu çocuğa benzer bir tarafım var mı acaba" diye soralım.
İngilizce felaket anlamındaki "disaster" sozcüğünün astrolojiye gönül vermiş kökeni: "Dis" öneki ve "aster"in kombinasyonu özünde "kötü yıldızların işi" demek, "planetlerin talihsiz dizilişi" demek.
Sevginin, güvenin, hayata karşı birlikte durmanın görmekten ve paylaşmaktan bıkmadığımız güzelliği.
Yalan söylemek, özünde “gerçekle başa çıkamıyorum”, “gerçek bana yetmiyor”, “gerçeği çarpıtmadan yapamıyorum, olmuyor” demek. Gerçeklikle sorunu olan her ilişki gibi mutsuzluktan doğuyor ve mutsuzluğu besliyor. Dürüst olmak ve dürüst insanlarla çevrili olmak mutluluk için elzem.
Bugün de bundan daha şirin bir şey görmemiz zor gayrı.
Ne güzel düşünmüşler: Bilgilendirici tabelalar Botanik Bahçesi'ndeki bu ağaçların üzerine yaylı bir düzenekle iliştirilmiş, ki ağaçlar büyüdükçe sıkıntı olmasın.
Tek kelimeyle müthiş, iki kelimeyle çok müthiş: "Doğallık"tan şaşmayan bir öbek böcek.
Tazmanyalı sanatçı Selena de Carvalho'dan enfes bir yaratı. Beni çocukken babaannemin evindeki büyükçe bir deniz kabuğunu dinlemeye bayıldığım günlere ışınladı.
Anatomi sevgisi tasarım sevgisiyle birleşince: Vücudumuzdaki kemikler.
Tatlı ve faydalı bir ilkokul uygulaması: Çarpım tablosu merdivenler.
Hayatın doğasında acı var, kayıp var, dinmez değişim var. Bunu kabullenmek hiçbirimiz için kolay olmasa da, kabullenmemek de 95 yaşındaki bir adamın ölüm döşeğinde “Allahım neden ben?” diye sormasının saçmalığına denk.
Zıplamayı öğrenmeye çalışan kanguru yavrusu tatlılığı.
Mermerden heykel nasıl yapılır, evvelden hiç görmemiştim. Bunu hele hele de yüzyıllar önce, elektrikli aletlerin lüksü olmadan yapanlara saygım sonsuz.
Gözümüzü alamadığımız tatlılıklar: Bir pizza çiziliyor.
Kötü bir kabustan uyanınca her zamanki hayatımız gözümüze birden nasıl da güzel, arzulanası, şükredilesi gözükür... Mutluluğu öğrenmek demek, biraz da o kafayı daha sık ve kabus görmeye gerek kalmadan yaşamayı öğrenmek demek.
Ne güzel, ne insani: Brezilya’nın Belem şehrindeki bir klinikte okuma yazma bilmeyen bir hasta için hazırlanmış özel reçete.
İyi bir öğretmen öğrencisi hata yaptığında sinirlenmez, duygusallaşmaz, hor görmez, azarlamaz. “Bunun üzerinde biraz daha çalışmamız lazım” deyip öğrenciyi nazikçe ama kararlılıkla doğruya doğru yönlendirir. Hata yaptığımızda bizim de kendimize karşı tavrımız işte bu olmalı.
Acı bir takım gerçekler: “Tarihi bilmeyenler, onu tekrar etmeye mahkumdur. Tarihi bilenlerse, diğer herkes tekrar ederken çaresizce seyirci kalmaya...”
Huzursuzluk dediğimiz, içinde bulunulan anda kendini bir türlü evinde hissedememek, kronik bir olduğu yerden farklı yerde olma arzusu. Huzurlu insan olmak ise, içinde bulunulan anın içeriğinden büyük ölçüde bağımsız bir “ben burada böyle iyiyim, güzelim, rahatım” hali.
Film gibi sahneler: İspanyol polisi, Costa Rica’dan ithal ananasların içine yerleştirilmiş 67 kilo kokaini yakalarken.
Gözlerimizin önüne çok uzaklarda kalmış bir dünyayı taşıyan sahne: 1900 yılı civarlarında Şam'da bir kılıç imalathanesi.
İngilizce’den hoşuma gidenler: Güneşli anlamına gelen “sunny” kelimesi aynı zamanda karakter tanımlamak için de kullanılıyor. “Güneşli” denilen biri, pozitif, neşeli, canlı, enerji saçan biri.
Sempati vakti: Bir maraton esnasında “güç almak için buraya dokunun” pankartı açmış çocuk.
Dev hulahopla dans. Yahut: Hayatın tadını aşırılıklara kaçmakta bulmak.
Kelebek cenneti: Meksika Michoacán'daki Kral Kelebeği Biyosfer Rezervi'nden rüya hissi uyandıran bir görüntü.
Dostlar, cevabımı aldığım ve de mesajlar gelmeye devam ederse başa çıkamayacağımı çok iyi bildiğim için izninizle birazdan sileceğim bu tweet'i. Biz bir avuç insanın arasında yaşanmış tatlı ve gizli bir Twitter anı olarak kalsın bu da :-)
Cevap veren herkese çok teşekkürler! Çok kısa sürede inanılmaz yardımcı oldunuz. Görsele bakınca ya "good" ya da "evil" gözükmesi gerekiyor. Ben de direkt "good" görmüştüm. İlk görüşte "evil" görme oranı biraz daha yüksek olsa kullanabilirdim, ama şimdilik çok ümit vermiyor :-)
Hayatın orta yerinden küçücük, iç ısıtan, insanlığa inancımızı pekiştiren bir an.
Pamuk kumaşa el işlemesini böylesine canlı görünümlü ve etkileyici kılmak da müthiş bir beceriymiş.
Hayatın bilmediğim, bilmediğimi de bilmediğim, oysa büyüleyici bir sahnesi: Salatalık hasadı.
Talihin gücüne derinden inanmış bir Eskenazi deyişi: "Şanssız bir adam şemsiye satmaya kalksa yağmur yağmaz olur; mum satmaya kalksa güneş batmaz olur; tabut yapmaya kalksa insanlar ölmez olur."
Daha fazla bilgi ve değişik açılardan çekilmiş videolar/fotoğraflar için buraya bakabilirsiniz:
Bir stadyumda yaşanmış en güzel taşkınlıklar: Hollanda'da Feyenoord ve Excelsior takımları arasındaki futbol maçının 19. dakikası — Excelsior taraftarları, alt kısımda oturan Erasmus Sophia Hastanesi'nden gelmiş hasta çocukları peluş hayvanlara, oyuncak ayıcıklara boğuyor.
"Ardımda bıraktığım miras hakkında nasıl konuşacakları beni kaygılandırıyor. Tarihçileri öldürün" — Hakikatsevmezlik hakkında, zorbalık ve sansürle gerçeğin olduğundan farklı bir hale getirebileceği sanrısı hakkında sevdiğim bir karikatür. (Çizer: David Sipress)
Kararsızlığı körükleyen iki inanç: (1) En doğru seçim diye bir şey var ve (2) ben o seçimi yapmazsam korkunç olur. Oysa (1) hangi seçimin ne getireceğini, en iyi olduğunu öngörmek zor ve sıklıkla imkansız olduğu gibi, (2) her seçimin getirdikleriyle başa çıkmak da elimizde.
Görüntünün kendisinden alındığı video ise burada:
Bir pırlanta toptancısının masasından pırlanta çalarken görüntülenen karınca. Bayan arkadaşına evlenme teklif etmeyi planladığı konuşulanlar arasında.
Hipnotize edici, büyüleyici: Yeryüzünün en hızlı kara hayvanı çita, saatte 102 kilometre hızıyla koşarkene.
Hayatıma en sinmiş şarkı sözlerinden biri Oya Bora'nın Sevme Zamanı'ndan: Ne zaman az ya da kötü uyumuş olmaktan yahut bilmem neden sabaha düşük bir enerjiyle uyansam, gün gözümde büyüse, içimden "öyle günler var ki baştan sonu gelmiş" diyorum. O da beni güldürüyor; iyi geliyor.
Kağıt, saç, boya gibi besin olmayan şeyleri yeme şeklindeki psikolojik rahatsızlığa "pica" deniyor. İlginç olan şu ki, "pica" saksağan kuşunun Latince ismi ve bu rahatsızlık da adını saksağanların tuhaf beslenme alışkanlıklarından, neredeyse her şeyi yiyor olmalarından alıyor.
Erteleme hastalığını ("procrastination" dedikleri) her şeyden çok besleyen: "Bu bana çok zor gözüküyor, öyleyse çok zor olmalı" tarzı geçersiz bir akıl yürütme biçimi, anlık duygu ve düşüncelerimizin gerçeği birebir yansıttığı yönünde bir sanrı.
Belki şaşırtmamalıydı, ama şaşırttı: Afrika'da McDonald's meğer ne az yerde varmış.
Evlenme teklifi mevzuunda çıtayı fütursuzca yükseltmek.
Dondurma çubuklarından enfes bir ev modeli. İnsan hayranlık duyuyor: Hayal, biraz beceri, pek çok da sebat ve adanmışlıkla birleşince ortaya konulabileceklerin sınırı yok.
Bugün öğrendim, şaşırdım ve özendim ki, Japonya'nın milli tatillerinin bayağı bir kısmı doğayla ilgili: İlkbahar Ekinoksu, Sonbahar Ekinoksu, Deniz/Okyanus Günü, Yeşillik Günü ve Dağ Günü'nü kutluyorlar.
Yargılamak, sıklıkla merak etmenin tersi: Bir insana iyi ya da kötü yaftasını yapıştırdığımız an, zihnimiz mesaisini o yaftayı haklı çıkarmaya ayırmak istiyor — o insanı daha yakından tanımaya yahut dünyasını daha derinden anlamaya değil.
Dünyanın en saçma rekorlarında bugün: Avustralya Brisbane'de 26 yoga topunun üstünden "uçan", kendine has ilgilere sahip genç.
O yüzden, "ya evet, zihnim şu an çok şahane bir modda değil ve kendine dert arıyor; çok ciddiye almayayım her neye takılırsa" farkındalığını geliştirmek önemli.
Yorulmuş, uykusu gelmiş bir çocuğun en saçmasapan şeylere ağlaması, en ufak şeylerden kriz çıkarması gibi, bazen zihnimizin bir şeylere takılacağı oluyor ve bunun ne olduğu önemli olmuyor. Ortamda kaygı uyandırmaya en müsait şey o an neyse, canımızı o ölçüsüzce sıkmaya başlıyor.
“Kaygı, sıklıkla küçük bir şeye büyük bir gölge verir.” — İsveç atasözü
Soyu tükenen hayvanlara dikkat çekmek maksadıyla hazırlanmış etkileyici bir reklam kampanyası: Her hayvandan dünya üzerinde ne kadar kaldıysa fotoğrafı o kadar piksel içeriyor. (Kampanya 2008 yılından, o yüzden rakamlar doğru olmayabilir, fakat fikir çok hoş).
Mutsuzluk ölçütlerinden bir tanesi: Gün içinde içinizden "şu an burada olmamalıyım, bu insan(lar)la olmamalıyım, bunu yapıyor olmamalıyım" benzeri hissiyatların ne sıklıkta geçtiği.
“Özümde afetim, ama dikkat çekmemeyi, alelade gözükmeyi de iyi bilirim” kelebeği.
Dünyanın en cool balıkçıl kuşu. Yahut: Suaygırından sörf tahtası olur mu?
“Hazard” kelimesinin İngilizce “tehlike” anlamına geldiğini bilirdim de, bu kelimenin Türkçe (ya da Farsça) “zar”dan geldiğini, zar atmanın riskli, tehlikeli doğasına istinaden olduğunu yeni öğrendim.
Daha fazla bilgi için, tabloları kendisinden aldığım bu sayfaya bakabilirsiniz:
UNESCO'nun kayıtlarına göre eserleri en çok başka dile çevrilmiş 50 yazar. İçlerinde çocukken okuduğum pek çok yazarı görmek mutlu etti. Listedeki tanımadığım birkaç ismi ise ilk fırsatta araştıracağım.
Bir çilek doğup büyüyor: Hayatın aynı anda hem çok sıradan, hem de çok mucizevi olmasındaki kafa karıştırıcılık...
Bologna futbol takımından hiç görmediğim tarzda bir kaleci antremanı. ("Hayatında ne kadar futbol antremanı gördün ki zaten?" diye soracak olursanız cevap veremem, mahcup düşerim, o ayrı).
"Tiyatro kültürümü zenginleştirmek, ne bileyim, en klasikleşmiş tiyatro oyunlarını sıradan okumak istiyorum" diyenlerle önüme çıkmış bu 50 oyunluk (İngilizce) listeyi paylaşmak isterim:
Kadri kıymeti bilinememiş bir eser: “Her yerde uyurum” şapka-yastığı. (Tasarım Koreli Joo Youn Paek’e ait).
Hayatta acılar, kayıplar, zorluklar var ve hep olacak. Ancak tek bir gizil inancı değiştirerek şahsi mutsuzlukları hayli azaltmak mümkün, ki o da şu: “Hayat hep benim istediğim gibi gitmeli; bana istediklerimi istediğim zaman vermeli, istemediğimse hiçbir şeyi önüme çıkarmamalı.”
Bu arada bunu yazdım, ama sonra fark ettim ki “boynuz misali kaş” yerine “göz kapağı” ya da “kirpik” demem daha doğru olabilirdi. Hoş görün.
Boynuz misali kaşları yüzünden boynuzlu kutup martısı (İng., “horned puffin”) denen kuşun bilimkurgu kitaplarından fırlamış gibi duran, asil, büyüleyici yüzü.
Çirkinliği güzelliğe çevirme çabası ilham veren bir duvar sanatçısı.
Frank Herbert’in “Dune” kitabının başarılı arka kapağı. Okunaklı olmadığı için ön kapakta kullanmamışlar bu tasarımı, ama iyi ki arkaya koymuşlar. (“Dune” kelimesinin İng. “kum tepeciği” anlamına geldiğini hatırlamak da takdirimizi arttırıyor.)
Hayat ve içindeki her şey bu kadar geçiciyken mutluluğu “sahip olmak”ta sanmak, gökkuşağını yakalayıp da onu sırtına palto diye sarmak isteyen çoçuğun safdilliğine benziyor.
Kişisel gelişim mesajının ("Şimdi değilse ne zaman?") matematikten anlayan ve espri yapmaya meraklı olanı.
Dalganın enfes dansı.
Düşük özdeğer duygusu ile mutsuzluk arasında gözlenen ilişkinin sebeplerinden bir tanesi: Kendini sevmekte ve değerli görmekte zorlanan insanlar iyi şeyleri hak etmediklerini düşünüyor ve bu yüzden başlarına iyi şeyler geldiğinde daha az seviniyorlar.
Drone teknolojisinin faydalı ve ileride tahminen daha da yaygınlaşacak bir kullanımı: Yangın söndüren drone.
Horozlar işitme kaybına yol açacak kadar yüksek bir desibelde ötmelerine rağmen gittikçe sağırlaşmıyorlarsa, bu gagalarını tamamen açtıkları zaman kulak kanallarını otomatikman kapatan anatomilerindenmiş. Bir tür doğuştan kulak tıpacı.
Güzellik: Semadan bakınca gölgeleriyle sanki nota nota beste yapan patenciler.
Vietnam'ın Da Nang şehrindeki pek hoş "Altın Köprü": İki dev el özenle altın renkli bir kurdeleyi taşıyor sanki.
Hedef sahibi olmak ne kadar iyi bir şeyse, mutluluğu o hedefe ulaşmaya endekslemek ve o zamana değin ertelemek o kadar kötü bir şey. Zira öyle yapınca “şu an” hiçbir zaman yeterince iyi olmuyor, hayali bir geleceğin değersiz uşağı rolünden kurtulamıyor.
8 karonun arasına gizlenmiş 8 şekli: Fedex yahut Amazon logoları gibi, gözümüzün önünde durup da hiç dikkatimizi çekmeyen ilginçlikleri ilk defa fark etmenin hazzı.
“Eğitimli diyebileceğimiz tek insan, öğrenmeyi ve değişmeyi öğrenmiş olandır” — Psikolojinin dev ismi Carl Rogers’tan (1902-1987) tespit gibi tespit.
Algılarımıza alçakgönüllülüğü öğreten oyunbaz sandalye.
Bir mucizeye tanık olmak: Gekonun "tutmayın beni, vakit aranıza katılma vaktidir" dediği an.
Bu görüntülerin kendisinden alındığı sesli ve uzun video ise burada:
Nefes kesici anlar: Rotterdam'da bir itfaiye kamyonunun içinden.
"Kar ve buz, güneşi görseydi buzluktan ümidini keser giderdi" — Yılgın, tükenik, mağlubiyete dünden razı ruh hallerinin faydasızlığına dair bir Mesnevi alıntısı.
Miami’li sanatçı Rudolf Kohn’un hurda arabadan yarattığı emoji. “Araba kullanırken telefonla oynaşma” mesajını ziyadesiyle etkileyici bir şekilde veriyor.
İngilizce “disappointment” (hayal kırıklığı) ve “appointment” (randevu, buluşma sözü) sözcüklerinin etimolojik akrabalığı: Ki hayal kırıklığı da nihayetinde insanın verdiği ya da verildiği (ya da verildiğini sandığı) sözlerin tutulamaması, hayalle randevunun başka bahara kalması.
Bazen aklıma şu düşünce geliyor ve gülüyorum: Her şeyin en doğrusunu bildiklerine, her konuda en haklı olduklarına inananlar, milyarlarca insan içinde bunun istatistiki açıdan ne kadar olanakdışı olduğunu akıllarına hiç mi getirmiyorlar?
“Bir meselenin yalnız kendi tarafını bilen, aslında o meseleyi pek bilmiyordur” — John Stuart Mill
15) İnsan ataletle, eylemsizlikle yahut kendinden bir şeyler vermesini gerektirmeyen edilgen hazlarla hayattaki maksimum mutluluk seviyesine ulaşabilir.
14) Bazı kaygı dolu duygular yaşıyor olmak, insan delirmeye başladı demek olabilir.
13) İnsan her daim rahat, konforlu ve acıdan sıkıntıdan uzak olmalıdır.
12) Dünya adil ve hakkaniyetli bir yer olmalıdır ve eğer değilse bu korkunç bir şeydir ve ben buna dayanamam.
11) Başka insanların sorunları ve endişelerine çok fazla üzülmek ve sıkılmak gerekir.
10) Sorunların her zaman doğru, net ve mükemmel bir çözümü vardır ve bu mükemmel çözüm bulunamazsa bu korkunç bir şeydir.
9) İnsanın geçmişi şu anki davranışlarını her şeyden çok belirler ve insan bir kere bir şeyden kuvvetli bir şekilde etkilenmişse, bu etki sonsuza dek sürecektir.
8) İnsan hayatta başkalarına dayanmalıdır ve dayanmak için kendisinden daha güçlü birilerine ihtiyacı vardır.
7) Hayatın zorlukları ve şahsi sorumluluklarla yüzleşmektense onlardan kaçınmak daha kolaydır.
6) Bir şey tehlikeli veya korkutucuysa, yahut öyle olma ihtimali varsa, insan çok kaygılanmalı ve bu şeyin gerçekleşme olasılığı üzerinde ciddi kafa yormalıdır.
5) Mutsuzluğun sebepleri dışarıdadır; insanların kendi acıları ve dertlerini kontrol edebilme güçleri ya çok azdır, ya hiç yoktur.
4) İşlerin insanın istediği yönde gitmemesi korkunç bir şeydir, felakettir.
3) Bazı insanlar kötüdür, habistir, sefihtir ve bu kötülükleri için ağır bir şekilde suçlanmaları ve cezalandırılmaları gerekir.
2) İnsanın kendini değerli görebilmesi için son derece becerikli, yeterli ve akla gelen her alanda başarılı olması gereklidir.
Akılcı Duygusal Davranışçı Terapi'nin kurucusu psikolog Albert Ellis'e göre 15 irrasyonel düşünce kalıbı: 1) Bir yetişkinin hayatındaki neredeyse herkes tarafından sevilmesi ve onay görmesi zaruri bir ihtiyaçtır.
Bunları okurken bazılarını kendinize çok yakın bulacaksınız. İnsan olup da "bende bunların hiçbiri yok" demek sanmam ki mümkün olsun. Mühimi ve hayırlara vesile olacak olanı, hangi irrasyonel düşünce tarzlarına eğiliminiz olduğu konusunda şahsi bir farkındalık geliştirmeniz.
Aslında hepimizin zaman zaman kapılabileceği bu düşünceler, çok yerleşik ve esneklikten uzak olduklarında ortaya sorunlar çıkıyor. Sıklıkla içimizde bizden habersiz yaşayıp hayatımızı sinsice etkileyen bu düşünce türlerinin listesini bir flood şeklinde paylaşmak istiyorum.
Flood vakti: Diğer bilişsel terapiler gibi Akılcı Duygusal Davranışçı Terapi'nin de temel varsayımı, sağlıksız düşüncelerin sağlıksız duygu ve davranış kalıplarına yol açması. Bu terapinin kurucusu Albert Ellis, mutsuzluk sebebi değişik "irrasyonel" düşünce türlerini listelemiş.
M. C. Escher‘in eserleri içinde en sevdiklerimden, en etkileyici bulduklarımdan biri. “Savaşan siyah ve beyaz taraf aslında birbirinin aynı ve birbirini tamamlıyor” diye düşünür, bunda savaşa dair acıklı bir temel gerçeği görürüm (Regular Division of Thor Plane III, 1957).
Süperkahraman hikayelerinin kahramanların kötüleri yok etmesiyle sonlanması ne büyük fırsat kaybı! Onun yerine kötüleri iyilik yoluna dönmeye, o manyak enerji ve güçlerini bu sefer insanların faydasına kullanmaya ikna etseler, herkes defalarca daha kazançlı çıkar.
Bugün de bunu öğrendim, ilginç buldum: Photoshop, banknot fotoğraflarının üzerinde değiştirmeler yapılmasına izin vermiyormuş.
1830'larda yaratıldığı halde nasıl da bugüne ait, nasıl da canlı duran, ne kadar tatlı bir tablo: "Girl in Red Dress with Cat and Dog." Ressam, Amerikalı Ammi Phillips (1768-1865).
İnsana çok değişik duygular yaşatan çok güzel bir video: Rusya-Hırvatistan maçında penaltılar esnasında gelen alarmla bir anda göreve koşan Zagrepli itfaiyeciler ve ardından gelen, göremedikleri sevinç.
Dünya'dan dinmez ilginçlikler: İspanya'nın Palma Adası'ndaki cam zeminli Panaderia S'Estacıó fırını.
Öğüt vermenin beyhudeliği hakkında bir laf okudum da güldüm geçende: “Öğüt verilen kişi, iyi öğütle kötü öğüdü birbirinden ayırabilecek durumda olsa zaten baştan öğüt istemezdi” diye...
Roma tarihinden ve bilginin hoş sunumlarından hoşlananlara gelsin: Yıl yıl Roma imparatorları. (Her çubuk bir seneye tekabül ediyor.)
Keşfettiğimde beni çok mutlu etmiş sitelerden biri olmuştu; bilmeyen dostlarla paylaşmak isterim o yüzden: Sanatçıların konserlerinde söyledikleri şarkıları sırasıyla listeliyor, bize uzaktan o konserin havasını estiriyor, hayali keyifler yaşatıyor.
Bazı sözcüklerin etimolojisi apaçık ortada duruyordur da göremeyiz ya, “individual” (birey) sözcüğü bana demin bunu yaşattı: Elbette ki “bölünemez” demekti, Latince olumsuzluk eki “in” ve bölmek anlamındaki “dividere”den.
Danimarkalı sanatçı HuskMitNavn’dan kağıt kalemden gayrısını kullanmadan yaratılmış pek tatlı, üç boyutlu çizimler.
Herkese hitap edecek olmasa, üstelik biraz kafa karıştırıcı bir tarzı olsa da, Latin müzikleri ve danslarıyla ilgilenen dostları bu infografikten mahrum bırakmayalım.
Etimolojik hoşluklar serisinden: "Karantina" sözcüğü, İtalyanca 40 anlamındaki "quaranta"dan geliyor. Zira Ortaçağ'ın korkunç veba salgını sırasında Venedik'e gelen gemiler 40 gün "bakalım veba belirtisi gösterecekler mi" diye yakın adalarda bekletiliyormuş.
Çünkü yaratıcılığın ve yenilikçiliğin sonu yok: Saati hem kelimeler hem rakamlarla söyleyen ahşap kol saati.
Birtakım ilginçlikler: Paramount Stüdyoları'ndan 1927 tarihli bir harita — "Kaliforniya'nın neresi hangi ülkede/bölgede geçen film izlenimi vermeye uygun?".
Polonya'da yaygın Małgorzata diye bir kadın ismi var, Mavgorzata diye okunan. Çok kaba, hatta korkutucu geliyordu bu isim bana. Meğer Yunanca inci anlamındaki margarita (μαργαρίτα) sözcüğünden türetilmiş, İng. Margaret'e denkmiş. Lakin nerede İnci'nin zarafeti, nerede Małgorzata?
Gerçeği herkeslerden önce görmenin yalnızlığı: Meksika-Brezilya maçını ekranın yanısıra radyodan takip eden Brezilyalı.
Stabilo fosforlu kalemlerinden başarılı bir reklam kampanyası: Highlight the Remarkable ("Dikkat çekici, sıradışı olanı işaretleyin") — NASA'da bir tabur beyaz erkek arasında zenci kadın matematikçi Katherine Johnson.
Kitaplarla bütünleşmek.
Sevilen 19. yüzyıl İsviçre ressamı Albert Anker'den insanın içine tatlı bir huzur zerkeden kahveli, konyaklı, lokumlu (?) natürmort. Aramıza 1877 yılından katılıyor.
Aynalar ne çirkin görüntüleri reddeder, ne güzel görüntülere yapışıp kalırlar. Önlerine çıkan her şeye karşı sonsuz bir açıklıkları, kabullenişleri, gerçeğe müthiş bir saygıları vardır. Zihinlerimiz aynalara biraz daha benzeyebilse, zannediyorum hepimizin işi daha kolay olurdu.
Müzikle coğrafyayı birleştiren en sevdiğim türde bir web sayfası—Dünya’nın 3,000 şehrinde geçtiğimiz ayın bir numaralı şarkısını görmek ve dinlemek için:
BBC’nin arşivindeki 16,000 ses efekti: Arama yapabiliyor, indirebiliyor, ticari olmayan maksatlar için kullanabiliyorsunuz.
"Anı yaşa" söyleminin yanlış yorumlandığından korkuyorum bazen. Anı yaşamak, içinde bulunduğumuz andan ötesini takmamak, geçmiş ve gelecekle tüm bağlarımızı kopartmak demek değil. Bu, 50. kattan düşen birinin 25. katta "şimdilik iyi gidiyoruz" demesine eşdeğer zevzeklikte olurdu.
La, güneşten bir damla; si, dağ tepe selfie'si... (Bu hoş kolaj, Amerikalı sanatçı Johnny Smith'e ait.)
İnsanı bir yaşına daha sokan eşsiz benzersiz doğumgünü pastası.
İngilizce'de "windfall" diye bir kelime var: Beklenmedik şekilde, bir anda gelen güzel şey, özellikle de para anlamında. Bu kelime bir zamanlar "rüzgarın düşürdüğü, taşıdığı meyve, odun vs." anlamında kullanılırken sonra tatlı etimolojik geçişlerle bu anlamı kazanmış.
Başarının ve mutluluğun çağların değiştiremediği bir reçetesi var: Elden gelmeyene, kontrol edemediğimize yerinmek yerine kendimizi tüm gücümüzle elimizden gelene, kontrolümüz altında olana vakfetmek.
Çağının bir Nostradamus’u: 1967 yılından yarım yüzyıl sonrasının azılı ekran bağımlılığını öngörmüş karikatürist Rube Goldberg (ki kendisi dünyaya Zihni Sinir tarzı “aşırı basit işi aşırı komplike şekilde yapan makine” kavramını katmış insandır).
Harika! Eminem konserindeki işaret dili tercümanının enerjik, coşkuyu veren halleri. (Adı Holly Maniatty'miş. Ararsanız pek çok rap ve hip hop konserindeki enfes "tercüme danslarını" izleyebilirsiniz).
Şarkının da "kötü yaşlananı" oluyor. Ajda Pekkan'ın o muhteşem "1990" albümündeki "Resmin Yok Bende" şarkısını dinledikçe bunu düşünüp gülüyorum. Bugünlerde sevgilinin bir resmine bile sahip olmamak için oldukça istisnai bir durum olması lazım.
Kronik kaygının altında yatan sinsi sebeplerden biri de bu: Kaygılanmanın özünde işe yaradığı, peşinen çekilen küçük acıların insanı daha büyük acılardan koruduğu yönünde irrasyonel bir adalet inancı.
Acı çeken birini gördüğümüzde o bir “insan” olduğu için merhamet duyarız, yardım etmek isteriz—çok özel, üstün ya da değerli biri olduğu için değil. Oysa acı çeken biz olduğumuzda kendimize karşı ne kolay acımasızlaşabiliyor, merhamete şefkate layık olmadığımızı düşünebiliyoruz.
Caz trompetçisi Miles Davis’e atfedilen bir laftır: “Yanlış bir notaya bastığınızda bunun iyi mi kötü mü olduğunu belirleyen bir sonra bastığınız notadır”. Hatanın kendisinden çok daha mühimi ona verdiğimiz tepki.
Sporun kardeşlikle kesiştiği bir güzel an: Tekerlekli sandalyedeki Mısırlı taraftar takımını daha iyi görebilsin diye olaya el atmış Meksikalı ve Kolombiyalı taraftarlar.
Ronaldo'nun bir bakışı, bir gülümsemesiyle "yıldıza ulaşan" o çocukların insanın içini sımsıcak eden mutluluğu...
Fahrenheit 451 romanının ısıya hassas mürekkeple basılmış edisyonu. Şahsi tercihim okunması daha zahmetsiz ve tehlikesiz kitaplardan yana, lakin hoş olmuş, esprili olmuş.
Güzellik ayrıntıda, ince işte, özende ve emekte.
Charlie Chaplin: Çağının çok ötesinde, Internet meme'lerini 20. yüzyıl başından keşfetmiş bir adam.
Güzellik, en beklenmedik yerlerde dahi bakmasını bilen gözleri bekliyor.
Edebiyat ve İngiltere seviyorsanız, bu haritayı da seveceksiniz: Ünlü İngiliz romanları ve geçtikleri yerler. (Not: Jane Eyre'i görememek üzdü).
Alcanzar una Estrella, yani "Yıldıza Ulaşmak" benim yaşıtlarım (özellikle de kızlar) arasında bir ekoldü. 11-12-13 yaşlarımda onun albümünden daha fazla dinlediğim bir müzik zannetmem ki olsun. Spotify'a konulduğunu görünce elbette ki paylaşacaktım:
İtalya doğumlu ressam Dario Campanile, Paramount Stüdyoları'nın 75. yıl logosu için yarattığı, bilincimizin derinlerine işlemiş resmiyle.
1992 yılında Columbia Pictures'ın o nasıl da aşina olduğumuz logosu için poz veren Jenny Joseph.
Şu evrende her birimiz hem aşırı önemliyiz, hem de aşırı önemsiz. Hem önemimizin farkında, hem de önemsizliğimizle barışık olmak hayatın en zor psikolojik dengelerinden biri.
Ukraynalı sanatçı Alexander Milov'un "Love" adlı eseri: Hüzünlü yetişkin bedenlerine hapsedilmiş; oradan çıkmaya, ilişki kurmaya çalışan çocuklar.
Hayatta kendi ilgilendiğimiz alanları daha üstün ve değerli görmek yönünde insani bir eğilimimiz var. Oysa ne şanslıyız ki hepimizin ilgi alanları, işleri bambaşka ve birbirini tamamlıyor. Herkes sırf bizim ilgilendiğimiz konularla ilgilense dünya tahminen kısa sürede batardı.
Japonya'da kutu biraların üzerinde Braille alfabesiyle de "bira" yazmasının örnek alınası medeniyeti, güzelliği.
Drone'lar ilginç görüntüler yakalıyor sıklıkla, ama bu da efsaneviymiş: Rüzgar türbininin üzerine güneşlenmeye, kafa dinlemeye çıkmış Rhode Island'lı adam.
Sıradan başlayan günün kediler için birden bayrama dönüşmesi: Meksika'da süt kamyonu kaza yapınca.
İnsanın içinde şiddetli bir "ah şimdi orada olup da söylediklerini duymak, hikayelerini bilmek vardı" arzusu uyandıran estetik, romantik eser. ("The Pride of Dijon", William John Hennessy, 1879)
Olağan eşyaları olağanüstü yaratıcılıklara malzeme etmek.
İlginç bir çalışma: ABD'de ölüm sebepleri — gerçekte insanlar en çok neden ölüyor? Google'da en çok neler aranıyor? Ve medyada en çok nelerden bahsediliyor?
Antik Roma'dan (M.S. 200-300 yıllarından) bir "İsviçre çakısı". Gümüşten yapılmış bu aletin zamanında zengin bir seyyaha ait olduğu düşünülüyor.
Hayatta bizi geren, yoran, boğan insanların ortak bir özelliği, her şeyi ısrarla kendi arzularına uydurmak istemeleri; hayatı, dünyayı ve insanları "olduğu gibi" kabul etme konusunda çok zorlanmaları.
Keşke üzerinde biraz daha kafa patlatılsaydı diye düşündüren tasarımlar.
Minik bir psikolojik rahatsızlığım var: Ne zaman kitap okuyan bir kadın tablosuna denk gelsem, ressam beni çizmiş hissine kapılıyorum. Edward John Poynter'in bu eserindeki Türk halısı ve oryantal sehpa ise sanrılarımı büsbütün körüklüyor ("An Evening at Home", suluboya, 1888).
Oysa parayı istememizin altında kendimizi geliştirmek, sevdiklerimize daha iyi bir yaşam sunmak, insanlara daha çok yardım edebilmek, dünyada olumlu bir fark yaratmak gibi sebepler yatıyorsa, bu mutluluğumuz üzerinde benzer bir olumsuz etki yaratmıyor.
Özdeğer ve özgüven eksikliği gibi psikolojik problemlerin sebebi para eksikliği olmadığı için, çözümleri de para değil. Parayı bu gerçekleştirmeye muktedir olamayacağı şeyler için istemek mutsuzlukla yakından ilişkili.
Kaynağı tam bilinmeyen ama 19. yüzyıl sonlarından kaldığı düşünülen klasik bir kitap eleştirisi espirisi var Anglosakson dünyada, "lüzumsuzca uzun" demeye getiren: "Bu kitabın kapakları birbirinden fazla uzakta" (“The covers of this book are too far apart”).
1985 yılında Sovyet radyolarında çalınması yasaklanmış şarkıcılar/gruplar ve bunun sebepleri (orijinal memo ve İngilizce tercümesi). Kafamı en cok Julio Iglesias'ın neofaşistliği karıştırdı.
Karl Marx'ın doğduğu Alman şehri Trier, Marx'ın doğumunun 200. yılı şerefine 0 Euro'luk hatıra banknotlarını piyasaya sürmüş. 3 Euro'ya satılmalarını doğrusu biraz ironik buldum.
Öyle tatlı, eğlenceli, akıllıca şeyler yaratıyor ki bazıları! Kurşun kalemlerle stop motion animasyon.
Hayran olunası yaratıcılıklar: Taşa çakıla bakıp piyano görmek.
Bu video hayatımda gördüğüm en etkileyici şeylerden biri oldu diyebilirim — M.Ö. 400 yılından 2017'ye Avrupa ve civarındaki toprakları yönetenler yıl yıl kimlerdi? Müthiş bir emek ve bilgi burada:
Günü aydınlatan, hayatı güzelleştiren minicik iyilikler: Sıcak bir günde çöp toplayıcılarına soğuk içecek veren nine.
Çok da ilginç değil herhalde, ama fark edince paylaşmak istedim: İngilizce'de tedavi altındaki hastayı tanımlayan "patient" kelimesi var. Oysa Türkçe'de biz genel olarak "hasta" diyoruz, "patient"ın birebir karşılığı yok.
Hoş bir çiklet pakedi tasarımı. Ha içinden alıp çiğnedikçe dişleri dökülmüş bir ağıza dönüşecek, o ayrı.
Algı operasyonu: Plastik torbanın içinde su sandığımız, aslen camdan heykel. Eser, Amerikalı sanatçı Dylan Martinez'e ait.
Dünyayı olduğu gibi, ama bambaşka bir açıdan görmenin lezzeti: Alman deniz dergisi Mare'nin eskice bir sayısından okyanus merkezli bir harita.
Ekrana bakmak hiç bu kadar zor olmamış ve bu kadar gülünç gözükmemişti: Samsung'un 49 inçlik vur deyince öldür ekranı (CHG90 serisinden).
Sihirbazlık dediğin biraz da dostluk, arkadaşlık.
Böyle de bir hoşluk gördüm; bilim ve yaratıcılık seven dostlarla paylaşıyorum: Meşhur bilim insanlarının logoları olsaydı.
Bir dakikada aynı ipten en fazla sayıda atlanma rekoru. Öylesine doğal, öylesine kolaymış gibi yapıyor ki çocuklar bunu, insana bir huzur ve rahatlama hissi geliyor.
3 saniyenin içine bu kadar mı güzellik, bu kadar mı duygu sığar?
İstiklal Marşı'nın şu İngilizce tercümesine denk gelince fark ettim hatamı: Çocukluğumdan kalma bu tarz yanlış anlama, kodlama hikayelerimin nihayeti yok.
Demin çok acayip bir şey fark ettim: Ben İstiklal Marşı'nın ilk dizesindeki "sönmez bu şafaklar"ı hep bir sıfat tamlaması olarak algılamıştım, "hep kırmızı, hep güzel şafak" gibilerden. Halbuki orada "sönmez ... alsancak" kullanımında "sönmez" belli ki fiilmiş.
"Keşke benim de olsaydı" diyenler bu videodan faydalanabilirler:
Ancak polarize gözlüklerle görülebilen, ser veren sır vermeyen ekran.
Gece uyuyamazken aklıma birdenbire “iki elim kanda olsa...” ifadesinin acayipliği, ürkütücülüğü takıldı. “İki elim kanlı olsa” desek, haydi yine bir derece. Ama insanın iki elinin kanda olması nasıl bir vahşetin tablosudur?
Biliyoruz ki kendini sıklıkla başkalarıyla karşılaştırmak mutsuzlukla ilintili. Bunun temel sebeplerinden biri, kendini başkalarıyla karşılaştıran insanların kendi içlerinin arzularından, ihtiyaçlarından, standartlarından—ki mutluluk orada—çevrenin dayattıklarına kaymış olmaları.
O nasıl benzerlikmiş öyle? Sanırsınız Endonezya Devlet Başkanı Joko Widodo değil de, "azıcık da Asyalı olayım" demiş Barack Obama.
Böyle şeyler beni nedense çok eğlendiriyor: Dünyanın en yuvarlak 10 ülkesi.
Göklere dehşet saçan Darth Vader uçan balonu. Belçika'da binebilirsiniz.
Demin öğrendim ve şu ana dek nasıl bilmediğime, fark etmediğime hayret ettim: Kürdan sözcüğü, Fransızca cure-dent'dan geliyor, yani diş (dent) temizleyen'den (cure).
Lübnan Balamand Üniversitesi'nin "Bilgiye Çıkan Merdivenler"i. Kütüphanenin hemen yanındaki bu merdivenler, kitapların kronolojik sırasının gözetilmiş olmasıyla da akıl ve gönül okşuyor.
Çok hoş: 1377'den (yani 2. Richard'dan) bu yana İngiliz kral ve kraliçelerinin imzaları.
"Hayatta iyi şeyler de oluyor" bir geyik ya da züğürt tesellisi değil. (Rahmetli) Hans Rosling'in "Factfulness" kitabından: Dünyada varlığı gittikçe azalmış 16 kötü şey.
Daha azılı düşman: Başımıza gelen kötü olaylar, kayıplar ya da talihsizliklerin kendisinden ziyade onların başımıza geleceğine dair korkular, tasalar, günün sıradan anlarına sinip mutluluğumuzu bizden azar azar ama durmadan çalan kaygılar.
İneğin mutluluğuyla mutlu olduk.
Hayatımda bundan daha büyüleyici bir teknoloji görmemiş olabilirim: Otomatik mahjong masası (ki darısı okey masalarının başına).
1958 yılı İngiliz TV'sinden minyatür bisiklet fantazisi. Sonra hoca demiş ki, "ya tutsaydı"?
Seyrederken hafiften ürpermedim, yabancılaşma yaşamadım diyemem: Japon işi dondurmacı robot.
Hayatta bilmediğim, emin olamadığım çok şey var, ama Türkiye'nin milli meyvesinin mango olmadığına oldukça eminim.
Değişik renk körlüğü türlerinde renkler nasıl gözüküyor? Faydalı ve ilginç.
“Acaba mı?” diye aratınca görüp emin oldum ki, İngilizce’deki “jackal” bizim “çakal”dan geliyormuş.
Amerikalı bir anneannenin 4g iPhone'u için tığla ördüğü kılıf. Hayat böyle insanlarla güzel.
Hayat öyle bir şey olsaydı ki keşke, Güney Kutbu'nda elele yürüyüşe çıkmış şu iki penguenin yerinde olmayı biz de deneyimleyebilseydik. (Fotoğraf sanatçısı: Michael Poliza)
Seyretmesi inanılmaz lezzetli oluyor ya bazı şeyler... Suluboyayla ABD haritası.
Tembel işi enfes icatlar.
İçindeki taklit aşkına gem vuramayan bir zeki goril.
Bir anda fark ettim ki, Türkçe’ye kıyasla İngilizce’de “doymak” fiili çok az kullanılıyor. “Şükür bugün de doyduk” demeler, “doydunuz mu” diye sormalar, “sana doyamıyorum” türevi iltifatlar, “gençliğime doyamadım” tarzı ifadeler... hep Türkçe’nin zenginlikleri.
Hayatta neşeyi, eğlenceyi böyle şeylerde buluyorum ben de işte: Afrika ülkesi Gabon'un bir cadı kafasına benzemesi.
Müzikseverler için hoş bir liste: Rateyourmusic sitesinde her ülkenin en yüksek puan almış albümü: (Merak ederseniz — Türkiye için bu albüm Selda Bağcan'ın 1976 tarihli Selda'sı).
Bugün öğrendim ki, "spa" sözcüğü Belçika'daki Spa şehrinden geliyormuş. Bu şehrin kaplıcaları ve mineral suları 14. yüzyıldan bu yana insanlara şifa dağıtıyormuş.
Pek tatlişmiş: Tayland Bangkok'taki "Fil Binası".
2002 yılında Hollandalı Rem Koolhaas tarafından Avrupa Birliği için tasarlanmış (ve reddedilmiş), "barcode" diye geçen bayrak. (Az çok) Batı'dan Doğu'ya o dönemki 15 üye ülkenin renklerini görüyoruz.
14 araba şirketinin 54 araba markasına sahip olduğunu öğrendim bugün de. Belki ilginç bulanınız olur bu infografiği.
İlginçliğin dozu beni yine kendimden geçirdi: Muzların ağaçtan markete yolculuğu.
Bu görüntülerin kendisinden alındığı video burada:
El kadar çocukların dumurlara uğratan, insana kendini gerizekalı gibi hissettiren matematik becerileri. (Bu zihinsel aritmetik tekniğine "chisanbop" deniyormuş).
Kamuflaj erbabı baykuş.
Medyanın belki de gelmiş geçmiş en iyi 1 Nisan şakası — BBC'nin 1957 tarihli "spagetti hasadı" haberi:
Koala olmak, anne olmak, sevmek sevilmek.
Mozambik'in Naunde köyündeki bu dev mango ağacı, köyün merkezi, buluşma yeri, pek çok şeyiymiş. İzin verdiğimizde meyvesi öyle bol, öyle güzel oluyor ki ağaçların...
Sade ve etkileyici bir kitap kapağı: George Orwell'den 1984 ve Büyük Birader'in bizi izleyen gözleri.
Rusya'nın en yüksek dağı Elbruz'dan bir çığ manzarası. Hayatımda hiç çığ görmemiştim (ki görmeyeyim, siz de görmeyin), değişik geldi.
sitesini yeni duydum, bayağı fantastik eserler var ve de (aşağıya yaptığım gibi) şak diye kopyalanabiliyor. ⁣✨🌟🌟✨🌟✨✨✨✨✨🌟✨ ✨✨✨🌙🌟✨✨🌟🌟✨🌟✨ ✨✨✨✨⁣✨🌟🌟✨✨🌟🌟✨ __________💃🏃__________
Bu nasıl üst düzey bir tatlılıkmış böyle! 1950'lerde (herhal bir gösteri için) babuşka gibi giyinmiş, bir de elleriyle komik pozlar veren Rus cimcimeleri.
60 metre koşuda 19 saniye 13 salise ile kendi yaş grubunun rekorunu kıran 100 yaşındaki Orville Rogers. Gönlümde hepsi şampiyon, o ayrı.
Hayal edersek belki bizim de olur: Kore metrosundaki mini kütüphane.
Ne şahane akıllar fikirler: New York Central Park'taki lamba direkleri bir tür GPS işlevi görüyormuş. Üzerlerindeki rakamlardan ilk 2'si en yakın caddeyi (diyelim 72. Cadde), son 2 rakam da Batı'da mı (tek sayı) yoksa Doğu'da mı (çift sayı) olduğunuzu belirtiyormuş.
Afrika'nın ne kadar devasa bir kıta olduğunu daha önce hiç bu kadar net kavramamıştım.
Bununla ilgili daha çok bilgiyi burada bulabilirsiniz:
Herkesin toplum için yapabileceği bir şeyler var: ABD'de birçok berberde, okuryazarlık programları çerçevesinde yüksek sesle kitap okuyan çocuklara indirim yapılıyor. Bu sahne Michigan'dan ve bu çocuklar saçlarını 2 dolar daha ucuza kestirdi.
Ne güzel şey, en küçüğünden bile olsa dünyayı onarabilmek, bulduğundan daha iyi bırakabilmek: Çantasından çıkardığı iğne iplikle otobüsün sökülmüş koltuk kılıfını diken teyze.
Düşününce, hepimiz bayağı düşük olasılıklı hayat piyangosunu kazanmışız; şimdi de çıkan ikramiyeyi bir şeylere yatırmaya, "zengin" bir hayata dönüştürmeye çalışıyoruz. Hepimize hayırlı yatırımlar.
Kütükten köpek: "Ha şimdi canlandı, canlanacak" tesiri yaratan heykellerin önde gidenlerinden olmuş.
(Zannediyorum) 1950'lerden bir Amiral Battı oyun kutusu. Bir zamanlar son derece normal gibi algılanan kimi şeylerin zamanla haklı olarak dönüp baktırması.
Özenli hareketler bunlar: Washington'daki Amerikan Ulusal Posta Müzesi'nin fayansları.
Çinli olmanın başka hiçbir şeye benzememesi: Sanat Akademisi'ne giriş sınavlarından bir sahne.
Bilenler biliyordur, ama ben bugün öğrenip çok şaşırdım: Bluetooth teknolojisinin adı (ve simgesi), ülkesini birleştiren Danimarka kralı "Mavi Diş Harald"dan geliyormuş. Bluetooth teknolojisinin de değişik elektronik aletleri birleştirmesi gibilerinden...
Lacoste, soyu tükenen hayvanlara dikkat çekmek maksadıyla timsah logosunu tükenmekte olan hayvanlarla değiştirdiği bir koleksiyon çıkarmış. Her hayvandan dünyada ne kadar kaldıysa, o logoyla o sayıda polo t-shirt basılmış (10 hayvandan toplam 1775 "limited edition" t-shirt).
Zor zamanlarda, beklemediğimiz nahoşluklarla mücadele etmek zorunda kaldığımızda, hayatı düşmanımız değil de, bize bir şeyler vermeye, öğretmeye çalışan çok iyi bir dostumuz gibi görmeye çalışmanın faydası sonsuz.
Süpermiş: Siyah kalemi griyle aynı anda kullanarak gölge etkisi yaratmaca.
Hayatlarında ilk defa keman (fiddle) duyan Afrikalı çocukların içten, sıcacık, muhteşem dansı. (Orijinal video ise burada:
Serebral palsili bir genç, düğme iliklemeyi gerektirmediği için rahatça giyebileceği gömleğini denerken. Sondaki mutluluğu görmeye değer.
Fragman seyretmeyi sevenlerin hoşlanacakları bir site: Aralıksız fragman oynatıyor — beğenmediklerimizi geçmek için "Next"e basabiliyoruz.
Bilinen tek pullu memeli cinsi pangolinler, kozalak gibi derileriyle öylesine değişik görünümlü hayvanlar ki!
"Ay bunu sil, hiç güzel çıkmamışım."
Rus sanatçı Andrei Popov'un (d. 1970) ne kadar tatlı çizimleri varmış öyle... Allah rahatlık versin.
Dostlar, hatamı fark ettim, düzeltiyorum: Bu eserin sahibi olan Andrei Popov, 19. yüzyıl ressamı olan Andrei Popov değilmiş, 1970 doğumluymuş. Ki zaten eserde pek 19. yy havası da yok :-) Özürlerimle.
Çocuk büyütmek dedikleri... (Eser, 19. yüzyıl Rus ressamı Andrei Popov'a ait.)
Moleküler biyolojiyi öyle çok sevmek: DNA sarmalı örgülü saçlar.
Yeteneği abartmak.
Mantıkta zirve park şeridi.
Bugün de bunu öğrendim: Euro banknotlarının her birinin üstünde değişik bir stilden mimari eser varmış. Hep kemerler ve açık kapıların olması da birleşmeye ve açık sınırlara istinadenmiş.
Kısa, tatlı, ümit tazeleyici bir hikaye: Chicago İtfaiyesi kedi kurtarırken.
Boyle saçma şeylerle uğraşan insanlara çok gülüyorum (ve varlıklarına çok seviniyorum): Dünyanın en uzun-ince ülkesi Şili hangi ülkelerin içine yerleştirilebilir, hangilerine yerleştirilemez?
En çok "Afgan Kız" fotoğrafıyla bilinen sanatçı Steve McCurry'den 1982 tarihli bir Lübnan manzarası. Çocuklar ayrı tatlı, sınıfın duvarındaki (revize edilmiş) "Ayşegül Kitap Okuyor" illüstrasyonu ayrı.
Yeni öğrendiğime şaşırdım: Tikveş, Makedonya'da yoğurdu (ve şarabı) ile ünlü bir ovaymış. Yılların Tikveşli yoğurdu meğer oradan gelirmiş.
Asetonda klavyenin videosu da burada:
Bilgisayar klavyesini asetonda 70 saat bekletirseniz (ki neden bekletesiniz?) olacaklar — hızlandırılmış çekimde.
Enfes sokak sanatı: Flamingo olmuş giden gaz sayacı.
Kuşların genelde kirpiği olmuyormuş, lakin yılan akbabası (ya da sekreter kuşu) diye bilinen Afrika'ya özgü bu tür, bunun etkileyici bir istisnası.
"Hayır, neden dönüp baktığınızı anlayamadım. Koalaysam gezmeye çıkamaz mıyım?"
Huzur dolu bir sahne: Kar ve kedi.
Ne kadar erken içselleştirip ikili ilişkilerimize yansıtırsak, o kadar faydasını göreceğimiz bir bilgi: Hayatta hiç kimse (biz de dahil) yargılanmaktan hoşlanmıyor. Hepimizin yegane arzusu, anlaşılmak ve kabullenilmek.
Böyle bir tatlılık: Barbados'ta, 100 yaşını geçmiş vatandaşlar adlarına basılmış bir posta puluyla onurlandırılmış.
Öğrendik ki, bu fotoğraf Güzin Özipek'in aile albümünden çıkmış ve ilk olarak oğlu sevgili Mehmet Tezel (@mimarimiras) tarafından paylaşılmış. Kendisi bu ikilinin ömür boyu sürmüş dostluğuna tanıklık eden şu iki fotoğrafı daha paylaştı bizlerle. Sağolsun varolsun.
Ertem Eğilmez'in 1971 yapımlı "Beyoğlu Güzeli" filminden bu kareye denk geldim sonra... 24 yıl geçmiş o gençlik fotoğrafının üzerinden—Adile Naşit 41, Güzin Özipek 46 yaşlarında olmalı.
Bu güzelim fotoğrafı görmekte benim gibi geç kalan kalmasın diye paylaşıyorum: Güzin Özipek (bizim nesil Bizimkiler'deki babaanne olarak bilir) ve Adile Naşit, gençliklerinin doruklarında.
Bir ekmeğin büyüme ve olgunlaşma hikayesi.
"Alışveriş" değil de "verişalış" desek, bunun daha yaygın ve mantıklı bir kronolojik sıraya (önce parayı verip sonra malı almak şeklinde) tekabül edeceği fikrinden alamıyorum kendimi.
Karın, zamanın, hayatın büyüsü.
"Onlar da bir zamanlar çocuktular": Eyfel Kulesi dikilirken—sene 1887.
Sırasıyla Batman, Superman ve Wonder Woman'ı canlandırmış tüm oyuncuların yüzlerinin dijital ortalamasını alınca.
Makarnaya doyuran twit.
Çıktıkları kır koşusunda müthiş bir uyum yakalamış zürafalar.
Almanca (ve İngilizce) bilenlere sempatik espriler. (Espri, Almanca "Kinder"in "çocuklar" anlamına gelmesinden).
Ananas yetiştiriciliğinden fantastik anlar.
Çocukluk denen enfes beldeden manzaralar.
Başkalarını eleştirmek, yargılamak için haklı sebeplerimiz olabilir. Ama bunu yaparken gizliden (yahut açıktan) bir haz mı alıyoruz, yoksa onlar adına içtenlikle üzülüyor ve daha iyiye gitmelerini mi diliyoruz? Buna dikkat etmek lazım.
Bazı insanlarda, "ya ben bu genlere, bu aileye, bu sosyoekonomik şartlara, bu kültüre doğdum, ama rahatlıkla bambaşka bir piyango çekip bambaşka bir insan olabilirdim" hissi kuvvetli oluyor. Bu insanlar başkalarını yargılamakta sanki biraz daha yavaş.
Japon mühendislik harikaları: Osaka metro istasyonundan sahneler. (Daha fazlasını bu videoda görebilirsiniz:
Fark ettim ki, ilginç bir insanın olmanın tek yolu ilgili bir insan olmak: Hayatın geneline ve özeline ve başka insanlara içtenlikle ilgi duyan insanlar her zaman ilginç.
Bir dönem yepyeni ve cool olan şeylerin zamanla gülünç mü gülünç bir hale bürünmesi: Hem çok hüzünlü, hem çok rahatlatıcı.
"Yere düştüğünüzde, ayağa kalkmak için yine o yeri kullanırsınız" diye bir Zen deyişi var. Hatalarımızı, pişmanlıklarımızı, başarısızlıklarımızı hayatta daha sağlam bir duruşa geçmek için kullanmak mümkün ve hatta gerekli.
Fas doğumlu Fransız fotoğraf sanatçısı Bruno Barbey'in 2009'da Gayrettepe Metrosu'nda çektiği bu fotoğrafı çok hoş buldum.
Yağmur yağarken camdan dışarıyı seyretmek, hele de çocukken, nasıl bir keyiftir...
Sağlıklı bir duygu dünyasına en sık eşlik eden beceri, olayların iyi yönünü görebilme, kötü şeylerden dahi bir anlam ve "hayır" çıkarabilme becerisi.
Kaşlarını kaldırmayı yeni öğrenmiş küçük kızın şu tatlılığı.
Yüksük sözcüğünün Almancasının "Fingerhut", yani "parmak şapkası" olduğunu öğrendim de, Almanlar'daki pratiklik ve rasyonelliği yine takdir ettim.
İsveçli sanatçı Ulla-Stina Wikander oradan buradan topladığı kanaviçeleri ev eşyalarına giydirmiş ve ortaya böyle hoş şeyler çıkmış. Sayfasında ( benzer güzellikleri bulabilirsiniz.
Öldüğümüzde kimsenin ardımızdan "ne güzeldi/yakışıklıydı, ne güzel kasları/kıyafetleri/evi/arabası vardı diye konuşacağı yok. Görüntüleri ve materyalist arzuları fazla öne çıkartan bu çağda hatırlamakta fayda var.
Karda oynayan bu fil misali (ki adı Lilly) şen olalım isterim. Oregon Hayvanat Bahçesi'nden.
Ürünü burada görebilirsiniz:
Minimalistin de minimalisti oyun kartı tasarımı. Tad alamadım.
Müthiş bir güzellik: Nasıl olmuşsa süzülen bir kuş şeklini almış sığırcık sürüsü. (Fotoğrafı, Alman Daniel Biber İspanya'da çekmiş).
Çin'den havuz olayını abartmış bir site.
Bu boş laf değil, dünya bir sürü yönden gerçekten de daha iyiye gidiyor: (İngilizce)
Amerika'da 2017 senesinin en iyi gişe yapan 3 filminin de (Last Jedi, Beauty and the Beast, Wonder Woman) başrolünde kadınlar var. Bu, en azından ayrıntılı gişe datasının toplanmaya başlandığı 1980 yılından beri görülmüş bir şey değilmiş.
Dostlar, bu twit'imde kendimi yanlış ifade ettiğimi fark ettim, özür dileyerek düzeltiyorum: Site, bir sözcük girdiğinizde onu en sık tanımlayan kelimeleri veriyor (onun en sık tanımladıklarını değil).
İngilizce yazı yazanlara faydalı olabilecek, ama onun dışında da eğlenceli bir site: Bir sözcük girdiğinizde size onun en sık hangi kelimeleri tanımlamak için kullanıldığını gösteriyor.
Bugün İngilizce yeni bir kelime öğrendim! "Gasconade", kendini övmece, ego şişirici palavra sıkmaca anlamlarına geliyor ve etimolojisi Fransa'nın Gaskonya Bolgesi'ndeki insanların böyle bir üne sahip olmasından. Bir tür, "Gaskon gibi böbürlenmek".
New York Times, 5 değişik ülkede değişik duyguların en sık hangi gif'lerle anlatıldığına bakmış; ortaya bu eğlenceli kolaj çıkmış.
Gülmedim diyemem: Kanagawa'nın Büyük Kurabiye Canavarı.
Kar yağınca "ne yapsam da eğlensem" diye sormayın, bu sempatiyi yapın.
Bu linkte haritayı daha yüksek çözünürlükte görebiliyoruz:
Hoş bir çalışma: Her ülkenin en bilinen edebi eseri.
Aklıma düştü de, dedim bu ne ilginç bir şey: Hayvanlar için hangi çağda yaşadıkları ne kadar az, insanlar için ne kadar çok fark ediyor.
Basit olduğu kadar faydalı da bir pizzacı uygulaması.
Bolivya'da bir alpaka olmanın dayanılmaz hafifliği.
Küçük su samurunun banyo keyfi. Alkış! Alkış!
Kara çizilmiş merdivenler—ve işte hayat yine bir anlığına biraz daha ilginç ve eğlenceli bir belde olmuştu bile.
Bu da bir değişikmiş: Kütüphane fişi, kullanıcılarına kitapları satın almak yerine ödünç alarak ne kadar paradan tasarruf ettiklerini söylüyor.
İçinde saygı olmayan hiçbir ilişki normal bir şekilde süremez, zira saygı duyulmamaktan doğan kaçınılmaz acı ve kırgınlık o ilişkiyi ister istemez çürütür, bozar.
Şaşmaz bir prensiptir: Güç kullanarak, korkutarak, sindirerek, rahatsızlık vererek bazen insanlara istediklerinizi yaptırabilir, hedeflediklerinize ulaşabilirsiniz. Ama bunun uzun vadede her zaman bir bedeli, bir geri tepmesi olur.
Bana (ve benim neslime) psikolojiyi tanıtmış ve sevdirmiş iki büyük isim Doğan Cüceloğlu ve Irvin Yalom'dur. İkisinin de anı kitaplarını (sırasıyla, "Damdan Düşen Psikolog" ve "Bir Psikiyatristin Anıları") çok tavsiye ederim.
İlginç tasarımlar: Hollanda taraftarlarının 2010 FIFA Dünya Kupası'nda giydiği t-shirtler (ha belki sahada ne oluyor biraz kaçırdılar, ama olsun).
Bahsettiğim seçkiyi burada görebilir, güzel duygulara burada doyabilirsiniz:
7 Ocak'taki kar fırtınası sırasında Taksim Meydanı'nda çekilmiş bu sıcacık fotoğraf, The Atlantic dergisinin "2017'den Ümit Veren Görüntüler" seçkisinde yer almış. (Fotoğrafı Yasin Akgül çekmiş).
"Suyu içenler, kuyuyu kazanları da hatırlamalı" diye bir Çin atasözü var. Yediğimiz, içtiğimiz, kullandığımız her şeyin emekle, terle, özenle yoğrulmuş uzun bir tarihi var gerçekten de. Unutmamalı, sevgiyle anmalı.
Kitap dediğin aydınlatır.
Şapşik pandanın kardan adamla maceraları.
Bir stadyumun içine havuz inşa etmece. Büyülenmekten kendimi yine alamadım.
Yeni öğrendim ki, İngilizce "vinegar" (sirke) sözcüğü Fransızca "vin aigre"den geliyor, yani "ekşi şarap" (ki Fransızca'da da sirke "vinaigre").
Yavru yarasaları temizleme sanatı. Yahut: Uğurböceği şeklinde yarasa emziklerinin varolduğu bir dünyada yaşıyor olmanın ilginçliği.
Yılların A harfinin gözlerimizin önünde bambaşka bir şeye dönüşmesi.
El emeği göz nuru dantel. Saygı duydum.
İngiltere tarihine ilgi duyanlar için hoş bir infografik: Hükümdarları kaç yaşında tahta geçti, kaç yaşında öldü? (2. Elizabeth'i saymazsak).
"Bak böyle böyle yapacaksın, yapabilirsin, güveniyorum sana."
Canım benim: Maymunun el çabukluğu numarasına içten mi içten tepkisi.
İlginç ve eğlenceli bir Instagram hesabı: Sık seyahat eden bir adam değişik otel halılarının resmini paylaşıyor (
Kampanyamızı sizlerin de desteğiyle nihayetine erdirdik. Tarifsiz mutlu, gururlu ve müteşekkiriz. Ekte 43 ilimizde ulaştığımız 90 okuldan rengarenk fotoğraflar görebilirsiniz:
Değerli dostlar—bundan bir süre önce sizlere annem ve kardeşim önderliğinde gerçekleşen Türkiye Yardım Sevenler Derneği Kağıthane Şubesi "90. Yılda 90 Okula 90 Kitap" kampanyasını duyurmuştum.
Halk kütüphanesinden zarif hareketler: İnsanların sormaya çekinebileceği "zor konular"daki kitapların yerlerini usulca bir köşeye asmaca.
Sanatın sihirle karıştığı bir an: Beryozka Dans Topluluğu sanki havada süzülürken.
"Biz toplum olarak ne zaman...?" —otobüsteyim ve otobüsün (kadın) şoförü inerken kendine teşekkür edenlere (ki burada bu çok doğal), "all right, baby", "take care, sweetheart" gibi şekillerde cevap veriyor.
McDonalds'ta sigara içmenin serbest olduğu mazi olmuş günlerden bir kalıntı.
Kimileri için engel engel değil.
Kim derdi, kim öngörebilirdi... Bill Gates'in Microsoft'un ilk yıllarındaki (70'lerin sonları) kartviziti.
Kargaların ne kadar zeki olduğunu hep duyarız. Şimdi de görelim.
Lego poşeti tatlılıkları.
Amerika'da Noel sezonu tüm saçmalıklarıyla açıldı: Bu da şömineli kazak.
İlgilisine: 21 Haneden 212 "Game of Thrones" karakterinin ekranda gözükme süreleri ve bunun sezondan sezona değişimi.
Antik çağlarda tembel öğrenci olmak: Bir yazı tahtası ve öğretmenin kırmızı mürekkeple düzelttiği hatalar. Mısır'ın 12. Hanedanlık Dönemi'nden (M.Ö. 1981–1802).
Ben bugün bunu öğrendim: Gayet aşina olduğumuz "recycling" logosunun yaratıcısı, 1970 yılında bu konuda açılan yarışmayı kazanan, o dönem 23 yaşında bir genç (Gary Anderson) imiş.
Ziyadesiyle başarılı: "Dur bir pencereden balkona çıkayım".
Bazı şeyler öyle saçma ama aynı esnada öylesine olması gerektiği gibi oluyor ki, gözlerimi alamıyorum: Badem sütünün içinde eriyen goril şeklinde çikolata kalıbı.
Minik bir göz ve ruh ziyafeti. Mikronezya'dan.
Akıllı fikirler: Üzerindeki "artık eve gidebilirsin" yazısı ancak iyice terleyince okunur hale gelen spor t-shirt'ü.
Hayatı eğlenceli kılan manyaklıklar: Amerika'da bir "auto soccer" oyunundan — otomobiller futbolcu, ekskavatörler kaleci.
Kaktüsler çiçek açarken.
Bir suşi şefinden akla seza salatalık teknikleri.
İçinde bütün İngilizce harflerin ve rakamların olduğu bir görsel. Birilerinin oturup bununla uğraşmış olmasının bana coşku ve ümit veren bir yanı var.
Öylesine tatlı ki: Sevelim, sevilelim.
Japonya Osaka'dan enfes bir kitapçı dükkanı manzarası. Bizim ülkemize de dev kitabevleri ve dev kitap sevgisi nasip olsun inşallah.
Modern çağın top sürme idmanları.
İçe dokunan bir sahne: Yağmurdan kaçınmış makak maymunu ailesi.
Varlığından bu fotoğrafla haberdar olduğum, görünümüyle şaşırtan bir hayvan türü: Sayga antilopu. Orta Asya'da yaygınmış ve maalesef soyu tehlikedeymiş.
Alkışlar buna geliyor: Uçan halı koltuk. Yaratıcıları mobilya tasarımcısı Stelios Mousarris ve sanatçı Jan Blythe imiş.
İlginç ve eğlenceli bir tasarım: Dambıl şeklinde su şişesi.
Somun ve cıvataların "altta kalanın canı çıksın" eğlenceleri.
Kurşunkalem nasıl yapılıyormuş, görelim öğrenelim.
Beynimiz bizi şaşırtmayı asla bırakmayacak: Gözlerinizi bir noktaya dikip birkaç saniye baktığınızda ortadan kaybolan resim.
"Arkadaşlığı nasıl tanımlarsınız" sorusuna Auschwitz'ten kurtulmuş bir Yahudi kadının cevabı: "Beni saklarlar mıydı?".
Kobi Levi'nin başka tasarımlarını görüp etkilenmek isterseniz buraya göz atabilirsiniz:
İsrailli ayakkabı tasarımcısı Kobi Levi'nin fantastik dizaynlarından biri daha — ayağa kap olmuş yeşil başlı gövel ördek.
"Hayat dediğimiz, bir gemi kazası. Ama biz yine de cankurtaran sandalında şarkı söylemeyi unutmamalıyız" —Voltaire
Pek azımızın gördüğü, bildiği bir açı: Sahne arkası.
İnsanlara ölümlülüklerini hatırlatma amacı güden sanat ürünlerinin (ki "vanitas" deniyor) güzide bir örneği—19. yüzyıl sonlarından bir mermer heykel.
İçe dehşet saçan halı.
Bob Ross'tan duyularımıza haz veren bir an.
Gözlerinizin bu çizimdeki 16 yuvarlağı seçmesi bakalım ne kadar vakit alacak... Benim şahsen bayağı aldı.
Hayattan pek ilginç sahneler: Nehre gemi atmaca.
Süpermiş: Türkiye'de olsa Cin Ali kostümü derdik.
Aklımıza bile gelmeyen öyle güzel sanatlar var ki zira dünyada.
Çok ilgi uyandırıcı geldi: Bir insan iskeletiyle goril iskeleti yanyana.
"Çok seviyorum, öpeceğim" — deniz aslanının sevgiyle yoğrulmuş olanı.
İngiltere Liverpool'dan duygulandıran bir kare: 80 yaşındaki oğlu Tom yalnız kalmasın diye huzurevine onun yanına taşınmış 98 yaşındaki Ada.
Çok ilginç ve etkileyici bulduğum bir YouTube kanalı—dünyanın dört bir yanından nostaljik şehir kayıtları:
Dünyanın en hassas, kırılgan, içedönük bitkisi küstümotuna (mimosa pudica) yakından bir bakış.
Zaman, çocuk gibi... Hayattaki en değerli şeyimiz, ama her yabancıya kanıyor, nereye çekilirse oraya gidiyor, sahip çıkması çok güç.
İyimserlik-kötümserlik mevzuunda bardak ötesi teşbihler: Bir kapı gıcırtısı duyunca iyimser kapı açılıyor, kötümser kapı kapanıyor sanırmış.
Bizi en öfkelendiren, zorlayan insanların da hayattaki emeli bizimkiyle aynı: Mutlu olmak, acı çekmemek. Ah o yol yöntem farklılıkları...
Renklerin ve o gülüşün güzelliği: Aydın'da bir genç kadın kurutulacak biberleri ipe dizerken. Fotoğraf, sanatçı Zeki Yavuzak'a ait.
İnsan algısı öyle bir şey ki, bazen iki cıvataya bakıyorsunuz ve içiniz depderin bir şefkatle doluyor.
Polonya doğumlu, Almanya'da yaşayan sanatçı Małgorzata Chodakowska'nın "Kleine Ballerina" (Küçük Balerin) isimli pek hoş çeşme çalışması.
Eskilerden bir küçük, komik oyuncak: Sallayınca zincir değişik şekiller alıp değişik suretler yaratıyor.
Baktıkça baktırttı bu yağlıboya tablo beni kendine; paylaşmak boynumun borcu oldu öyle olunca. Amerikalı sanatçı Jeremy Mann'a aitmiş.
"Yok daha neler" dedim, nutkum tutuldu, başka bir şey diyemedim.
Sakin bir dağ ve göl manzarası gibi duruyor. Başınızı biraz sola doğru eğmeyi deneyin, bakalım başka bir şeyler ifşa olacak mı.
Erken sevinmenin, hevesi kursağında kalmanın da bu kadarı...
Kendini sıvı zanneden kedi.
"Korku, evin en dökülen, en sefil haldeki odası. Ben sizin daha iyi şartlarda yaşadığınızı görmek isterim" — İranlı şair Hafız
Tepkileri oldukça yavaş bir Aksolotl semenderi. Meksika asıllı bu balıklar alemlerde hafif durgun zekalı diye biliniyorlarmış zaten.
Hoş: KFC (@kfc) Twitter'da yalnızca 11 kişiyi takip ediyor: 6 Herb adlı adam ve 5 Spice Girl üyesi. Tarifindeki 11 ot ve baharata istinaden.
Mıknatısların açıklanamaz güzelliği.
Malezya'dan çok tatlı, çok insani bir sahne: Ceketiniz olmayabilir; yeter ki bir pantolonunuz, bir de iyi arkadaşlarınız olsun.
Hani böyle bir şey tuhaf gelir de, ilk anda çıkaramazsınız neden... Alman fotoğraf sanatçısı Robert Rickhoff'un "Out of Place" projesinden.
Birtakım tatlılıklar: Cadılar Bayramı partisine Bob Ross ve onun bir resmi kılığında gitmeye karar vermiş çift.
Sanat merakı pek çoğumuzdan daha yüksek bir seviyedeymiş izlenimini uyandıran köpek.
"En iyi intikam, size acı çektirmiş o kişi gibi biri olmamaktır" — Marcus Aurelius
Çok basit ama çok etkili bir teknoloji: Limonları boylarına göre ayıran Hintli çiftçi.
Ünlüleri ünsüzlerden böyle de ayırabiliriz: Ünlüler her türlü fotoğrafı bombalayabilir; bu itici değil neşeli ve sempatik olarak algılanır.
Paris kahvesi: O kadar kahve içtim, bir gün bile aklımdan "acaba kahveyle resim yapabilir miyim" diye geçmedi. Bu arkadaşın geçmiş.
Espri değil, Photoshop değil, yalnızca ambalaj tasarımında yaratıcı ve eğlenceli bir açılım: Moschino'nun Fresh Couture kokusunun şişesi.
Sevmeye, paylaşmaya, özenmeye ve çocukluğun ne kadar farklı şekillerde yaşanabileceğine dair.
Sevginin, şefkatin yaşsızlığı: Arizona'da bir hayvan barınağı, yeni doğmuş kedilerini baksınlar diye huzurevine götürünce.
Avustralya'da kimi yollar o kadar uzun ve sıkıcıymış ki, sürücüleri uyanık tutmak için yola trivia soru ve cevapları serpiştirmişler.
Anne sevgisi ve rolleri değişmek üzerine eşsiz bir kare: Bacağı kırılmış annesini hastaneye böyle taşımış Tayvanlı evlat.
Sonra, "pandaların soyu neden tükeniyor"?
İnsan yeter ki istesin: Salatalıktan sanat.
Sevgili @enginarik'ın Aşkın Dili kitabında geçen ilginç bir bulgu: Aşkı acılı, çileli, mahvedici bir şey gibi görmek Batı'da çok daha ender.
"Benim resmimi kim astı buraya, söyler misiniz?"
Hoş ve öğretici bir animasyon: Küçüğünden büyüğüne hayvanlar alemi.
Optik ilüzyon: Dikkatle baktığınızda yavaşlıyor, gözünüzü ayırdığınızda hızlanıp delice akmaya başlıyor. Bir yerde hayat gibi, an gibi.
Manevi gelişimde bir zirve: Hayatta "sıradan" bir an olmadığını, her nefes alışımızın bir mucize, bir bayram olduğunu özümseyebilme.
Pişen şeylerin gizli ve güzel dünyası.
Küçük kunduzun banyo keyfi.
Çarpıcı: Washington Dulles Havaalanı'ndaki sigara odasının bir zamanlar beyaz olan tavanı.
Ötesi olmayan bir tatlılık düzeyi.
Hayal dünyası: Karalarla denizler 1 Nisan şakası misali yer değiştirirse.
Savrulun, nostalji geliyor: 1958 yılından bir gazete bayii.
Aklımı buna bakarken yakmışım.
Amerika'da Cadılar Bayramı yaklaşırken ortalık laubali kostüm fikirlerinden geçilmiyor.
Bir fotoğrafın perde arkası.
İp cambazından hallice bir gibon maymunu. Bu türün en belirgin özelliklerinden biri kollarının bacaklarından uzun olması.
Nijerya'dan tatlı mı tatlı bir fotoğraf: Tek karede dört jenerasyon.
Alpakalar sanırsınız alternatif rock müzik grubu kurmuş da, albüm kapağı için resim çektiriyorlar.
Yapmamız gerektiğini bilirken yapmadığımız şeyler kadar huzur emen, içimize sinsi sinsi kaygı zerkeden şey az. Kendimize bunu yapmayalım.
İlginç ve düşüncelere sevkedici — günün her saniyesini bir nokta şeklinde görselleştiren saat:
Uzakdoğu modası akıl almaya devam ediyor.
Pi sayısının ilk 1000 rakamının dağılımı. Ne kadar gereksizse, bir o kadar da güzel.
Hayatta öğrenilmesi ve çocuklara öğretilmesi belki en gerekli psikolojik beceri: Zorluğu, çaresizliği, acıyı ümide çevirebilmek.
Depresyona karşı bilinen en etkili ilaçların başında düzenli egzersiz geliyor. Üstelik yan etkisiz (daha doğrusu yan etkileri gayet hoş).
Hisli bir kar leoparı yavrusu— "bak beni bağırttırıyorsun, sonra senden çok ben üzülüyorum" gibilerden.
Huzur verdi.
Senelerin kirini tazyikli su ile üzerinden atan bir New York binası. İnsan baktıkça sanki kendi içinin kiri pası gitmişçesine ferahlıyor.
Evet, belki Photoshop mahsulü bu susamış at, ama ne gam.. Fransa Etretat diye aratırsanız ortamın üzerinde oynanmamış halini görebilirsiniz.
Kanadalı fotoğrafçı Tony Luciani'nin 91 yaşındaki annesi ve annesinin gençliği. Depresif bulabilirsiniz, oysa yaşlanabilmek büyük ayrıcalık.
"İlacımı aldım mı almadım mı" derdine son verecek çok mantıklı bir icat: En son kaç saat ve kaç dakika önce açıldığını gösteren hap kutusu.
Keza, videoyu kare kare ilerletmek için nokta, kare kare geriye doğru seyretmek için virgül tuşu kullanılabiliyormuş.
Bunu daha yeni öğrendim de şaşırdım: YouTube videolarını durdurmak için K'ye, ileri sarmak için L, geri sarmak için J'ye basılabiliyormuş!
Listenin kendisini ise burada görebilirsiniz:
Hürriyet'in "Türkiye'nin En İyi 100 Albümü" listesini (bulabildiğim ölçüde) bir playlist'e çevirdim. Siz de buyrun:
Hindistan-Bhutan civarlarında yaşayan, soyu tükenmeye yüz tutmuş bu maymun türünün (altın langur) bakışlarından zeka ve bilgelik fışkırıyor.
"200 kalori alasım var, ama neden tam ne kadar yiyeyim bilemiyorum; bir yol gösteren olsa keşke" diyenlere geliyor.
"Hayatı daha çok sevmek için ne yapabilirim" diye sormalı hep kendimize—zira "sevdiğin işte daha iyi olursun" düsturu hayat için de geçerli.
Endonezya'nın Sumbawa Adası açıklarında bir kulak temizleme çubuğunu kendine sal yapmış denizatı. Doğayı tertemiz tutabilseydik keşke, ah.
Birkaç yumuşacık, kremamsı yağlıboya boya dokunuşunu bize sahil gibi algılatan bu tatlı eser, Avustralyalı sanatçı Sally West'e ait.
Hayatı olduğu gibi değil de lunaparktaki aynalar misali çarpıtarak algılamamız hep şu ikisi yüzünden: Bir, korkularımız; iki, arzularımız.
Bu ilginç pasta dekorasyon tekniğini görüp öğrenmek varmış bugünkü kaderim(iz)de.
Her şeyi göründüğü gibi sanmamak üzerine.
Fazla yetenekten ne yapacağını şaşırmak.
Amerikalılar eyaletlerinin şeklinde tavaları seviyorlar; ben de denk geldim arkadaş evlerinde. Bu da 48 eyaletin tavasından kıta ABD'si.
Değişmek istediğiniz, ama sizi korkutan ve zorlayan alanlar varsa, tavsiyem "nasıl %5 daha iyiye gidebilirim?" sorusu üzerine yoğunlaşmanız.
Japonya Legoland'de satılan patates kızartması...
Müthişmiş: Tarihini bilmediğimiz bir haritanın tarihini tahmin rehberi — üstelik başlangıç sorusu "İstanbul mu yoksa Constantinople mı?".
Optik sensörlerle yeşil domatesleri fark edip elimine eden makine. "Yeterince gelişmiş her teknoloji büyüden farksızdır" lafını andım yine.
Kaynak ve daha fazla bilgi için buraya yönelebilirsiniz:
Amerika'da yapılmış bir araştırmaya göre değişik sosyal medya sitelerinin cinsiyet ve yaş dağılımları.
İlgilisine: Hangi Amerikan dizisi hangi eyalette geçiyor?
Portekiz'den pek hoş bir grafiti örneği. Türkiye'de yapmak isteyenler, ekstra hoşluk adına "Tren Gelir Hoş Gelir"in notalarını koyabilirler.
GIF formatının ne kadar latif bir kullanımıymış bu böyle, bayıldım: Kuzey Amerika'da bulunan 42 kelebek cinsi.
"Yaparken akıl sağlığımı bozmak istiyorum" yapbozu.
Trende ters koltukta oturmak gibi hayat biraz da. Nereye gittiğimizi tam bilemiyoruz, görebildiğimiz yalnızca nereden gelip geçtiğimiz.
Arkadaşlar, bildiğiniz başarılı online (veya indirilen) bir Türkçe eşanlamlı kelimeler sözlüğü (thesaurus) var mı? Senelerdir bulamadım ben.
Wikipedia maddelerinin uzunluğu, değiştirilme sayısı ve görüntülenme sıklığına bakınca, 1000-2000 arası her onyılda doğmuş en ünlü kişi kim?
Wikipedia maddelerinin uzunluğu, değiştirilme sayısı ve görüntülenme sıklığı baz alınınca, 20. yüzyılın her yılında doğmuş en ünlü kişi kim?
İçine köpek kaçmış inek yavrusu oturuşu.
Hayattan hoş ayrıntılar: Onlarca masayı en az yer tutacak şekilde öyle bir dizmek ki, ortaya bir sanat eseri çıkması.
İnsaniyet: Acı çekerken "Allah bu acıyı kimseye çektirmesin"; sevinirken "bu mutluluk herkese nasip olsun" gibi kucaklayıcı tepkiler vermek.
Mini minicik ve antika bir Shakespeare eserleri seti. Boyutları anlaşılsın diye muz ve kaju fıstığı ile kombinlenmiş.
Bir, o tersi sizin de görme ihtimaliniz çok yüksek; iki, bu tarz aşırı uçlar ve pis olabilmekle neredeyse övünme tavrı olgunluktan çok uzak.
İzlenimim, "sevdim mi çok severim, ama tersim pistir" insanlarından uzak durmak gerektiği yönünde.
Çinli sanatçı Chen Yifei (1946-2005) hüzünlü, yalnız, güzel kadınları etkileyici bir gerçekçilik ve estetikle resmetmiş.
Her tür dokuma hakkında daha fazla bilgi isteyenler, haritanın kendisinden alındığı bu sayfaya bakabilir:
Bakmaya doyamadıklarımdan: Hindistan'da her bölgeye has el dokuması türlerini/tekniklerini gösteren harita.
Alis Harikalar Pastasında.
Aynı film sahnesinin görsel efektler eklenmeden önceki ve sonraki hali.
Küçülüp de cebimize girmiş Fuji Dağı.
Bayıldığım tarzda bir infografik: Her ülkenin turistlerden en çok ilgi gören mekanı.
Cep telefonlarının evrimi.
Tatlıymış: "Hangi Shakespeare oyunu size göre?" konulu bir şema.
Meğer hayatta pizza otomatı diye bir şey de varmış — Fransa'nın Normandiya Bölgesi'ndeki Le Molay-Littry kasabasından.
Almanya'nın Neustadt (Hessen) kentindeki Sokak Sanatı Festivali'nden enfes bir eser.
Birileri kekin pastanın üstüne krema sıksın, ben de sabahtan akşama izleyeyim.
Balık başkan kokar.
Harita hakkında daha fazla bilgi burada:
Roma İmparatorluğu'nun (yaklaşık MS 125 yılındaki) yollarını metro haritası formatında sunan bir ilginç çalışma.
Çok hoş bir optik ilüzyon: Venedik maskesinin altındaki tek bir adamın yüzü mü, yoksa öpüşen bir çiftin mi?
Origamide akla durgunluk veren mertebeler: Yüzü maskeli, bahriyeli modeli kıyafetli Japon kızı.
Her şeyden harita olur da düğmeden olmaz mı?
Yaşama sevinci, coşkusu, neşesi arşa ulaşmış insan tablosu.
Kedilerin gün içinde güneş ışığıyla senkronize göçü.
Uykunun tatlılığıyla dondurmanın tatlılığı arasında kalıp hayatının mücadelesini veren bir bücür.
Hayatta aldıkları ve tükettikleriyle kalıcı bir saygınlık elde etmiş kimse yok. Heykeli dikilenler, verenler ve üretenler. Onlara özenelim.
Saçmalığıyla büyüleyen yeni bir ilan dağıtma yöntemi.
"Para tuzağı" dedikleri.
Cin fikirli anneanne hareketleri: Spatulayla bozyap transferi.
Açıklaması zor bir sakinleştiriciliği, yatıştırıcılığı var seyretmenin.
Türkiye'den uzakta kaldığım yıllarda dile "yapıyor olacağım/ediyor olacağım" şeklinde yeni bir kullanım girmiş. YouTuber'lardan fark ettim.
Peynir meraklılarına: 66 peynir türü bu infografikte buluşmuş.
Naziler'den evvel gamalı haç (svastika) iyi şans sembolü olarak biliniyor ve kullanılıyordu: 1920'li yıllardan bir Coca Cola anahtarlığı.
Bir kartalın sırtında onunla beraber uçsaydık ne görürdük? Bunu bilmenin hayal olmaktan çıktığı bir çağda yaşıyoruz...
İnsana küçük hazlar yaşatan başarılı bir dizayn.
Değişik ülkelerde kullanılan priz çeşitlerini özetleyen faydalı bir infografik.
Meraklısı için sözünü ettiğim makelenin linkini de buraya bırakıyorum:
Yemeye, kullanmaya vs. kıyılamayacak güzellikte ürünleri tüketmenin olumsuz duygular yarattığına dair araştırmayı andım bu makaronu görünce.
"Bunu inandırıcı bulmakta zorlanıyorum" şeklinde sağlıklı bir skeptisizm gösterirseniz, kanıt burada:
18 saatlik deneme uçuşu yapması gereken Boeing 787, Seattle'dan çıkıp Seattle'a varmak için eğlenceli bir rota çizmiş.
Hiç kimse bu kadar işsiz olmamıştı: Tükenmez kalemin kaç smiley'de tükeneceğini test edip 29,249 cevabına ulaşan genç.
Komikmiş, tatlıymış, haklıymış: Biri bu fotoğrafı koyup altına "bu damacana sulukları birbirleriyle evleniyor gibi duruyorlar" yazmış.
Kentleşmenin zirvesi: Asya'daki binaların en yükseklerinden birinden, Kore'nin Busan şehrindeki Zenith'in tepesinden çekilmiş bir fotoğraf.
Tarihin doğru tarafında durmak: 1936 yılında Hamburg'daki bir gösteride Nazi selamında bulunmayı reddederek tarihe geçen August Landmesser.
Hayatta her şey devinim içinde, ki galoş teknolojisi de boş durmamış.
Huzur, durmaksızın akan duygu ve düşünce ırmağımızın içinde sürüklenip kaybolmak yerine, o ırmağı kıyıdan sakince gözlemlemeyi öğrenmekte.
"Ama Ağustos 8. ay!" derseniz, sebebi takvim reformu öncesi 10 aylık bir sistemde olmaları. Keza September 7., November 9. ay anlamında vs.
Milattan önce 8 yılında Roma İmparatoru Augustus şerefine adı değiştirilmeden önce, Ağustos'a Sextilis deniyormuş (yani 6. ay).
Portakalın hem güleryüzlü, hem de inci gibi dişlisi.
Yaşınızı girdiğinizde ünlülerin başarılarına ya da bazı istatistiklere göre nerede durduğunuzu gösteren hoş tablo:
Japonya'da ve Kore Yarımadası'nda gece — Güney Kore'nin bitip de karanlıklar içindeki Kuzey Kore'nin başladığı yer rahatlıkla seçiliyor.
Leopar desenini kendine herkeslerden çok yakıştırmış küçük Bengal kedisi.
Çikosaurus Rex: Çikolatadan T-Rex modeli.
Kolombiya'nın Medellin şehrindeki bir alışveriş merkezinden kendini aşmış çiçek aranjmanı.
Zaman, müthiş değerinin farkında olmayıp da elimizden kolayca kaçıp gitmesine, oraya buraya saçılmasına izin verdiğimiz altın tozu gibi.
"Çok az kimse, faydalı eleştiriyi aldatıcı övgüye yeğ tutacak bilgelik düzeyindedir" — La Rochefoucauld
Çok başarılı: Amsterdam Schiphol Havaalanı'ndaki saat (videosu). Tasarımcı Maarten Baas tarafından yaratılmış.
Hayvanlar aleminde bizden habersiz çok acayip şeylerin döndüğünü, ördeklerin gagalarında köpek/kurt maskesi taşıdığını fark etmek.
"Dövme yaptırmak istiyorum, ama normal bir şey istemiyorum; görenin dönüp bir daha bakacağı, hem güleceği, hem ürkeceği bir şey istiyorum."
Sevdiğiniz bir kitabı girdiğinizde size başka kitap önerileri veren interaktif, hoş tasarımlı bir site (İngilizce):
#MutlulukDediğinizŞey "hayatta başıma gelecek her şeyle başa çıkabilirim" hissiyatının eşlik ettiği, derinlere sinmiş bir içsel huzur.
Biri demiş ki, "evet bu çok iyi bir oyuncak fikri, bunu yapalım" — batabilme teknolojisine de sahip Titanic modeli.
Sanki başka bir gezegenden: Batı Madagaskar'da baobab ağaçlarıyla bezeli bir yol.
Çöp kutularını kamyonmuş gibi boyamışlar, ne de güzel, ne de tatlı olmuş.
Kolay ve hızlı karpuz kesme yöntemlerini çok gördük de, böylesini hiç görmedik.
1900'lü yılların New York'unun renklendirilmiş bir fotoğrafı. Belli ki o devirde oralarda da sokağa şapkasız çıkılmıyormuş.
Kalp ben: Düşüncelerimize, sözlerimize, eylemlerimize şeklini veren en dominant güç bilgelik, şefkat, erdem olsun diye çabalamak hayatta...
Meraklısı için bu gif'in kendisinden alındığı video:
Günümün neşesi bu oldu: Sabun köpüğü makinesi — birilerinin uğraşıp, emek verip bunu yaratmış olması ne güzel bir şey hayatta.
Anatomi sevgisini tığ işi sevgisiyle birleştirince.
Hayattaki tüm arzularımızın gerçeklemesini beklemek aşırı gerçekdışı olduğu gibi, bizim için neyin en iyi olduğunu da sıklıkla bilemiyoruz.
Yaygın ve yanlış bir düşünme biçimi: "Ah bir tüm istediklerim olsa, bir de tüm istemediklerimden kurtulsam, işte o zaman mutlu olurdum".
1983 doğumlu Güney Koreli sanatçı Shin Kwangho bu tarz soyut, izlenimci portreleriyle tanınıyor — göz atmaya değer.
Şuursuz birtakım hareketlerle sanat müzesini yıkıp geçmek. (Dikkatinizi sağ üst köşedeki genç kızlara yöneltin).
Çocuklara zekanın aynen bir kas gibi egzersizle, eforla geliştiğini vurgulamak; zekalarını değil harcadıkları emeği övmek en faydalısı.
Bu yazın neşe yüklü trendi karpuzdan elbiseymiş. Karpuz düşkünlüğü bizim seviyemizde olan bir ülkede bu konuda yüksek beklentilerim var.
Hoş hayaller: Vücudumuzun kendini çeşitli formlarda çoğaltıp Evren'de gezdiğini, üşüyenlere örtü, açlara aş, evsizlere ev olduğunu düşünmek.
Ayının gözlerinde böyle saçma bir dizayna konu olmuş olmanın şaşkınlığı okunuyor.
YouTube'da kitap okuyup yorumlayan Türk "BookTuber"lar keşfettim, çok hoşuma gitti. Dileda Arslan ve Ayça Ertürk'e bakabilirsiniz örneğin.
Meğer portakal kabuğundaki limonen balonun polimer zincirleriyle etkileşip anında patlamasına sebep olurmuş. Dünyanın bitmez ilginçlikleri..
Tahteravalli-dönmedolap-salıncak kırması bir fantastiklik. Vietnam'dan.
Londra'dan ziyadesiyle etkileyici bir sokak performansı.
Gölge oyunu.
Doğadan akıl almaz birtakım sahneler, yahut "Antiloplar Yüksek Uçar".
Eşcinselliğin bir seçim olmadığı, çevresel faktörlerle açıklanamadığı ve değiştirilebildiğine inanmak için bir kanıt bulunmadığını okuyoruz.
Cinsel yönelim konusunda bilimin şu an durduğu noktayı özetleyen İngilizce bir yazı — bir psikoloji ders kitabından:
"Evet çocuklar, bugünkü dersimizde Aristo'nun sanat ve estetik kuramlarından bahsedeceğiz."
Kendinizi iyi hissetmenin belki zor ama en etkili, garantili yolu: Kendinize verdiğiniz sözleri tutmak.
New York'un silüetinden satranç takımı: Empire State Binası kraliçe olmuş, Flatiron Binası at, Chrysler Binası fil, Guggenheim Müzesi kale.
Çikolata parçacıkları ("chocolate chip") fabrikada nasıl imal ediliyormuş, bunun bilgisinden de mahrum kalmayalım.
Van Gogh'un Arles'daki meşhur odası — lego formatında.
Bende hiç tükenmez bir hayat vardı, leğene girmiş goriller gibi...
Saf, sade mutluluk.
"Ay bugün de şirinlikten yorulmuşum yine."
Bir çocuğun hayatı mucize gibi algılayışı, safi varolmaktan aldığı hazla yaşlı bir bilgenin olgunluğunu harmanlayabilmek: Mutluluk ve huzur.
Böyle de fantastik bir icat varmış: Suya atılınca tuvalet kağıdı/kağıt havlu işlevi kazanacak şekilde transforme olan tabletler.
Şirinliğin gerçeküstü bir boyuta ulaştığı nokta.
Cheesecake konseptini yanlış anlamak.
Selfie çekmeye çalışır ve azıcık zorlanırken kameralara yakalanmış Gürcistanlı milletvekili. Aşırı tatlı buldum.
Yalnız o kadar mantıklı ki...
Otomasyon (ve hijyenik kaygılar öncesi) bir çağdan, 1965 yılından bir çikolata imalathanesi görüntüsü.
Amerika'nın ilk kadın dövme sanatçısı diye geçen Maud Stevens Wagner'in 1907 tarihli bir fotoğrafı. Boynun üstü öylesine 1907, oysa altı...
Brezilya'da bir süpermarkette sıradan bir gün.
Keşke şaka olaydın, Photoshop olaydın: Erkekler için Kim Jong Un desenli şort tulum.
Ziyan mı? Ziyan. İsraf mı? İsraf. Lakin seyretmeye doyamadık.
Cilt için pek şifalı aloe vera jelinin çıkartıldığı bitki.
"Vücudunuza iyi bakın. İçinde yaşamak zorunda olduğunuz tek yer orası."
İçinde yaşadığımız çağa şükretmek hiç bu kadar kolay olmamıştı: 1892 yılından bir dişçi manzarası.
Alışık olmadığımız bir konsept: Vietnam'da apartman binasının içine serpiştirilmiş kafeler, restoranlar.
Güvercin dönmedolabı — Çatıdaki diğer güvercinler de sanırsınız İngiliz, sıralarını o derece efendilikle bekliyorlar.
"Haydi hemen çekin de gideyim" — poz vermeyi otomatiğe bağlamış fotomodel.
Aynı "kendi kendini vücuda getiren penguen" konsepti, lakin bu sefer hammadde değişik:
Japon kağıt sanatçısı Haruki Nakamura'dan mucize tadında bir oyuncak.
Rengarenk, cıvıl cıvıl, hususi tasarım gibi duran bir kuş. Adı "gökkuşağı ispinozu" diye geçiyor, İngilizcesi "Gouldian finch".
Köpekli iskambil destesi olur da kedili olmaz mı?
İçimizi açan tatlılıklar: Köpekseverler için iskambil destesi.
Dünyanın en güzel avokadosu... Herkesin baktığı şeylere bakıp bambaşka şeyler hayal eden ve bu hayali emekle gerçeğe dönüştürenlere alkış.
Sanırsınız petunya değil de, gece gökyüzü.
Kendimizi parçalasak dahi bazı şeyler olmayınca olmuyor.
İstiridyemsi kabuklu deniz hayvanları meğer böyle hareket edermiş. Şaşırdım! Gördüğümüz bir deniz tarağı (İng. scallop).
Alfa goril olmak: "Siz geçin, ben yolu tutuyorum."
Dünya çeri domatesse, Jüpiter karpuz — gezegenlerin boyutlarını meyvesel karşılaştırmalardan öğrenmek.
Birileri yine özenmiş, uğraşmış; bize de seyredip zihinsel haz alması kalmış: İki taraflı "Google'a Hoşgeldiniz" işareti.
Beğendiğimiz tasarımlar: Örtüsü kendinden ahşap masa.
Etkileyici: Görme engellilerin de deneyimleyebildiği çividen, kabartma tablolar.
"Nabulsi soap" diye aratırsanız bu sabun hakkında daha fazla bilgiye ulaşabilirsiniz. Keza Amazon'da da satılıyor:
Ölçüsüzce ilginç buldum: Batı Şeria'daki Nablus şehrinde bir sabun imalathanesinden görüntüler.
Çin'den "ilkel" ve mükemmel bir inşaat teknolojisi.
Sade, tatlı ve yaratıcı.
Çok acayip bir sahne: Putin—güvercinlere fısıldayan adam.
Portekiz jandarmasının "içkili araba kullanmayın" temalı, Pac-Man nostalijili kamu spotu.
Araştırmalar sağlam bir şekilde meyve-sebze tüketiminin olumlu duyguları arttırdığını gösteriyor. Kendini seven meyve sebzeye abansın.
Hikayenin gerisi ve duygusal bir video burada:
Boynundan aşağısı felçli oğlunun her MBA dersine girip not alan, onunla beraber çalışan anneye üniversite fahri MBA derecesi vermiş.
En büyük hobisi dev toplara kafa atmak olan keçi.
Heykel sanatında gerçekçiliğin ruh sağlığımıza hasar vermeye başlayacak kadar abartıldığı nokta.
Bakın insan Papa bile olabiliyor, ama yüzündeki ifadelere, içinin dışına vurmasına hakim olamıyor.
"Sabah sporumu atladığım bir gün dahi vaki olmamıştır."
Bu da mühendisin romantik olanı.
Yavaş çekimde doğanın sırlarına vakıf olalım serisinden: Uğurböceği katlanmış duran kanatlarını nasıl çıkarıyor, nasıl açıyor?
Semazen katil mantar: İsveç'ten, çocukların bedensel bütünlüğüne kast etmiş bir çocuk parkı oyuncağı.
Ya yeteneğin, ya da hayattaki her şeyin geçiciliğine dair kavrayışın o kadar sağlam olması ki, şu kumdan hayvancıklara göz kırpmadan kıymak.
Herkesin gördüğü bir şeye bakıp kimsenin görmediği bir şeyi görmek.
Empati fazlasından muzdarip köpek: "Ben de sizler gibi fitness'a önem veriyorum; ben de vücudumu sizler gibi yaz sezonuna hazırlıyorum."
Karşıdan karşıya geçmeyi pek çoğumuzdan daha iyi öğrenmiş akıl küpü köpek.
"Sen de mi, kurşunkalem?" — Jül Sezar heykeli şeklindeki enfes yaratıcılıkta kalemlik.
Hızlı çekimde bir kuşun yuva yapışı. Bunu oturduğum yerden ve böylesine net izleyebilecek bir çağa denk düştüğüm için şükranla doluyum.
Biliyoruz ki görüntüler yanıltıcıdır.
Eski çağlardan harika bir Japon oyuncağı: Bir duvar kenarında yelpazelediğinizde can bulan, hoplayıp zıplamaya başlayan kağıttan kaplan.
"Gülmenin aksanı yoktur" diye bir laf okudum da hoşuma gitti. Sırf kahkahasını duyup da birinin dilini, memleketini anlamaya imkan yok.
Ümit de, ümitsizlik de kendi kendini gerçekleştiren kehanetler. O yüzden hep ümidi seçmek, lakin onu da hayalperestlikle karıştırmamak şart.
Biz ilkokuldayken komik bir ifade yaygındı, "kabiliyet düşmanı" diye. Bu babanın hali yıllar sonra birden o lafı aklıma düşürdü.
Kilden topraktan çay bardağında seri imalat teknolojisi.
Kim derdi ki legodan pizza dilimi dahi olurmuş.
